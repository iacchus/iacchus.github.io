<!DOCTYPE html>
<html lang="it">
<head>
<meta charset="utf-8"><style>
#pg-header div, #pg-footer div {
    all: initial;
    display: block;
    margin-top: 1em;
    margin-bottom: 1em;
    margin-left: 2em;
}
#pg-footer div.agate {
    font-size: 90%;
    margin-top: 0;
    margin-bottom: 0;
    text-align: center;
}
#pg-footer li {
    all: initial;
    display: block;
    margin-top: 1em;
    margin-bottom: 1em;
    text-indent: -0.6em;
}
#pg-footer div.secthead {
    font-size: 110%;
    font-weight: bold;
}
#pg-footer #project-gutenberg-license {
    font-size: 110%;
    margin-top: 0;
    margin-bottom: 0;
    text-align: center;
}
#pg-header-heading {
    all: inherit;
    text-align: center;
    font-size: 120%;
    font-weight:bold;
}
#pg-footer-heading {
    all: inherit;
    text-align: center;
    font-size: 120%;
    font-weight: normal;
    margin-top: 0;
    margin-bottom: 0;
}
#pg-header #pg-machine-header p {
    text-indent: -4em;
    margin-left: 4em;
    margin-top: 1em;
    margin-bottom: 0;
    font-size: medium
}
#pg-header #pg-header-authlist {
    all: initial;
    margin-top: 0;
    margin-bottom: 0;
}
#pg-header #pg-machine-header strong {
    font-weight: normal;
}
#pg-header #pg-start-separator, #pg-footer #pg-end-separator {
    margin-bottom: 3em;
    margin-left: 0;
    margin-right: auto;
    margin-top: 2em;
    text-align: center
}

    .xhtml_center {text-align: center; display: block;}
    .xhtml_center table {
        display: table;
        text-align: left;
        margin-left: auto;
        margin-right: auto;
        }</style><title>
  Le avventure di Pinocchio, di Carlo Collodi
 </title>
<link href="images/cover.jpg" rel="icon" type="image/x-cover" id="id-2430679321193009997">
<style>body {
    margin-left: 10%;
    margin-right: 10%
    }
p {
    margin-top: 0;
    margin-bottom: 0;
    line-height: 1.5;
    text-align: justify;
    text-indent: 1.5em
    }
.center {
    text-align: center;
    text-indent: 0
    }
.lapide {
    text-align: center;
    text-indent: 0;
    line-height: 2em;
    font-size: 80%;
    margin: 2em auto
    }
div.booktitle {
    page-break-before: always;
    padding: 3em
    }
div.titlepage {
    text-align: center;
    margin: 0 5%;
    padding: 2em 0;
    page-break-before: always;
    page-break-after: always
    }
div.titlepage p {
    text-align: inherit;
    text-indent: 0
    }
div.verso {
    text-align: center;
    padding-top: 2em;
    font-size: 95%;
    margin: 0 10%
    }
div.verso p {
    text-align: inherit;
    text-indent: 0
    }
div.somm {
    page-break-before: always;
    padding-top: 3em
    }
div.somm p {
    text-indent: 0
    }
div.chapter {
    page-break-before: always;
    padding-top: 3em
    }
div.chapter h2 {
    page-break-before: avoid
    }
h1, h2 {
    text-align: center;
    font-style: normal;
    font-weight: normal;
    line-height: 1.5
    }
h1 {
    font-size: 150%
    }
h2 {
    font-size: 140%;
    margin-top: 1em;
    margin-bottom: 2em;
    page-break-before: avoid
    }
span.smaller {
    display: block;
    font-size: 68%;
    margin: 0.5em 5%;
    line-height: 1.2em
    }
hr {
    width: 70%;
    margin-top: 1em;
    margin-bottom: 1em;
    margin-left: 15%;
    margin-right: 15%;
    clear: both
    }
hr.mid {
    width: 50%;
    margin-left: 25%;
    margin-right: 25%
    }
hr.silver {
    width: 90%;
    margin-left: 5%;
    margin-right: 5%;
    border-top: none;
    border-right: none;
    border-bottom: thin solid silver;
    border-left: none
    }
@media handheld {
    hr.silver {
        display: none
        }
    }
.pagenum {
    position: absolute;
    right: 2%;
    font-style: normal;
    font-weight: normal;
    text-decoration: none;
    font-size: 65%;
    text-align: right;
    color: #999;
    background-color: #fff;
    clear: left
    }
.pad4 {
    margin-top: 4em
    }
.pad2 {
    margin-top: 2em
    }
.pad1 {
    margin-top: 1em
    }
.small {
    font-size: 85%
    }
.large {
    font-size: 115%
    }
.x-large {
    font-size: 130%
    }
.main-t {
    font-size: 200%
    }
.smcap {
    font-variant: small-caps
    }
table {
    margin: auto;
    border-collapse: collapse
    }
.indice {
    line-height: 1em;
    margin-top: 2em;
    font-size: 90%
    }
.indice td {
    vertical-align: top;
    padding-left: 1.5em;
    text-indent: -1em;
    padding-top: 0.5em
    }
.indice td.cap {
    text-align: right;
    vertical-align: top;
    white-space: nowrap;
    padding-right: 0.5em
    }
.indice td.pag {
    text-align: right;
    vertical-align: bottom;
    white-space: nowrap
    }
.figcenter {
    text-align: center;
    margin: 2em auto;
    clear: both;
    max-width: 100%
    }
img {
    max-width: 100%;
    height: auto
    }
.caption {
    text-align: center;
    font-size: 80%;
    text-indent: 0;
    margin: 0.25em 0
    }
.tnote {
    background-color: #f7f1e3;
    color: #000;
    padding: 1em 1em 2em 1em;
    margin: 3em 10%;
    font-family: sans-serif;
    font-size: 90%;
    page-break-before: always
    }
.tntitle {
    text-align: center;
    text-indent: 0;
    padding: 1em;
    font-size: 120%;
    margin-bottom: 1em
    }
.tnote p {
    padding: 0 1em;
    text-indent: 0;
    line-height: 1.2em
    }
.poem {
    text-align: left;
    font-size: 95%;
    margin: 1.5em 10%
    }
.poem p {
    margin: 0;
    padding-left: 3em;
    text-indent: -3em
    }</style>
<link rel="schema.dc" href="http://purl.org/dc/elements/1.1/">
<link rel="schema.dcterms" href="http://purl.org/dc/terms/">
<meta name="dc.title" content="Le avventure di Pinocchio: Storia di un burattino">
<meta name="dc.language" content="it">
<meta name="dcterms.source" content="https://www.gutenberg.org/files/52484/52484-h/52484-h.htm">
<meta name="dcterms.modified" content="2024-03-21T21:36:36.188329+00:00">
<meta name="dc.rights" content="Public domain in the USA.">
<link rel="dcterms.isFormatOf" href="http://www.gutenberg.org/ebooks/52484">
<meta name="dc.creator" content="Collodi, Carlo, 1826-1890">
<meta name="marcrel.ill" content="Chiostri, Carlo, 1863-1939">
<meta name="dc.subject" content="Fairy tales">
<meta name="dc.subject" content="Puppets -- Juvenile fiction">
<meta name="dc.subject" content="Pinocchio (Fictitious character) -- Juvenile fiction">
<meta name="dcterms.created" content="2016-07-03">
<meta name="generator" content="Ebookmaker 0.12.41 by Project Gutenberg">
<meta property="og:title" content="Le avventure di Pinocchio: Storia di un burattino">
<meta property="og:type" content="Text">
<meta property="og:url" content="https://www.gutenberg.org/ebooks/52484/pg52484-images.html">
<meta property="og:image" content="https://www.gutenberg.org/ebooks/52484/pg52484.cover.medium.jpg">
</head>
<body><section class="pg-boilerplate pgheader" id="pg-header" lang="en"><h2 id="pg-header-heading" title="">The Project Gutenberg eBook of <span lang="it" id="pg-title-no-subtitle">Le avventure di Pinocchio: Storia di un burattino</span></h2>
    
<div>This ebook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this ebook or online
at <a class="reference external" href="https://www.gutenberg.org">www.gutenberg.org</a>. If you are not located in the United States,
you will have to check the laws of the country where you are located
before using this eBook.</div>

<div class="container" id="pg-machine-header"><p><strong>Title</strong>: Le avventure di Pinocchio: Storia di un burattino</p>
<div id="pg-header-authlist">
<p><strong>Author</strong>: Carlo Collodi</p>

<p><strong>Illustrator</strong>: Carlo Chiostri</p>
</div>
<p><strong>Release date</strong>: July 3, 2016 [eBook #52484]</p>

<p><strong>Language</strong>: Italian</p>

<p><strong>Credits</strong>: Produced by Barbara Magni (This file was produced from<br>
        images generously made available by The Internet Archive)</p>

</div><div id="pg-start-separator">
<span>*** START OF THE PROJECT GUTENBERG EBOOK LE AVVENTURE DI PINOCCHIO: STORIA DI UN BURATTINO ***</span>
</div></section><pre></pre>
<div class="booktitle">
<h1>
LE
AVVENTURE DI PINOCCHIO
</h1>
</div>
<hr class="silver">
<div class="titlepage">
<p class="large">
C. COLLODI
</p>
<p class="pad2 main-t">
Le
Avventure
di
Pinocchio
</p>
<p class="pad1 x-large">
Storia di un burattino
</p>
<p class="pad2">
illustrata
da
</p>
<p class="large">
CARLO CHIOSTRI
</p>
<p class="pad1">
Incisioni di <span class="smcap">A. Bongini</span>
</p>
<p class="pad2 large">
Nuova edizione
</p>
<p class="pad4">
FIRENZE<br>
<span class="small">R. Bemporad &amp; Figlio — Editori.</span>
</p>
</div>
<div class="verso">
<hr class="mid">
<p>
PROPRIETÀ LETTERARIA<br>
DEGLI EDITORI R. BEMPORAD &amp; FIGLIO
</p>
<p class="pad2 small">
12 — 1902. — Tip. di V. Sieni, Corso de' Tintori, Firenze.
</p>
<hr class="mid">
</div>
<div class="somm">
<hr>
<p class="center x-large"><a href="#indice" id="indfront" class="pginternal">INDICE</a></p>
<hr>
</div>
<div class="chapter">
<p>
<span class="pagenum" id="Page_5">[5]</span>
</p>
<div class="figcenter"><a id="fill5"></a>
<img alt="" src="images/ill5.jpg" id="id-638649148350082569">
</div>
<h2 id="capI">I.
<span class="smaller">Come andò che Maestro Ciliegia, falegname
trovò un pezzo di legno che piangeva e rideva come un bambino.</span></h2>
</div>
<p>
— C'era una volta....
</p>
<p>
— Un re! — diranno subito i miei piccoli lettori.
</p>
<p>
— No, ragazzi, avete sbagliato. C'era una volta
un pezzo di legno.
</p>
<p>
Non era un legno di lusso, ma un semplice
pezzo da catasta, di quelli che d'inverno si mettono
nelle stufe e nei caminetti per accendere
il fuoco e per riscaldare le stanze.
</p>
<p>
<span class="pagenum" id="Page_6">[6]</span>
</p>
<p>
Non so come andasse, ma il fatto gli è che un
bel giorno questo pezzo di legno capitò nella bottega
di un vecchio falegname, il quale aveva
nome mastr'Antonio, se non che tutti lo chiamavano
maestro Ciliegia, per via della punta del
suo naso, che era sempre lustra e paonazza, come
una ciliegia matura.
</p>
<div class="figcenter" role="figure" aria-labelledby="ebm_caption0"><a id="fill6"></a>
<img alt="" src="images/ill6.jpg" id="id-2809083029048497377">
<p class="caption" id="ebm_caption0">.... sentì una vocina sottile sottile.</p>
</div>
<p>
Appena maestro Ciliegia ebbe visto quel pezzo
di legno, si rallegrò tutto; e dandosi una fregatina
di mani per la contentezza, borbottò a mezza voce:
</p>
<p>
— Questo legno è capitato a tempo; voglio
servirmene per fare una gamba di tavolino. —
</p>
<p>
<span class="pagenum" id="Page_7">[7]</span>
</p>
<p>
Detto fatto, prese subito l'ascia arrotata per
cominciare a levargli la scorza e a digrossarlo;
ma quando fu lì per lasciare andare la prima
asciata, rimase col braccio sospeso in aria, perchè
sentì una vocina sottile sottile, che disse
raccomandandosi:
</p>
<p>
— Non mi picchiar tanto forte! —
</p>
<p>
Figuratevi come rimase quel buon vecchio di
maestro Ciliegia!
</p>
<p>
Girò gli occhi smarriti intorno alla stanza per
vedere di dove mai poteva essere uscita quella vocina,
e non vide nessuno! Guardò sotto il banco,
e nessuno: guardò dentro un armadio che stava
sempre chiuso, e nessuno; guardò nel corbello
dei trucioli e della segatura, e nessuno; aprì l'uscio
di bottega per dare un'occhiata anche sulla strada,
e nessuno. O dunque?...
</p>
<p>
— Ho capito; — disse allora ridendo e grattandosi
la parrucca — si vede che quella vocina
me la son figurata io. Rimettiamoci a lavorare. —
</p>
<p>
E ripresa l'ascia in mano, tirò giù un solennissimo
colpo sul pezzo di legno.
</p>
<p>
— Ohi! tu m'hai fatto male! — gridò rammaricandosi
la solita vocina.
</p>
<p>
Questa volta maestro Ciliegia restò di stucco,
cogli occhi fuori del capo per la paura, colla bocca
<span class="pagenum" id="Page_8">[8]</span>
spalancata e colla lingua giù ciondoloni fino al
mento, come un mascherone da fontana.
</p>
<p>
Appena riebbe l'uso della parola, cominciò a
dire tremando e balbettando dallo spavento:
</p>
<p>
— Ma di dove sarà uscita questa vocina che
ha detto ohi?... Eppure qui non c'è anima viva.
Che sia per caso questo pezzo di legno che abbia
imparato a piangere e a lamentarsi come un bambino?
Io non lo posso credere. Questo legno eccolo
qui; è un pezzo di legno da caminetto, come tutti
gli altri, e a buttarlo sul fuoco, c'è da far bollire
una pentola di fagioli.... O dunque? Che ci sia nascosto
dentro qualcuno? Se c'è nascosto qualcuno,
tanto peggio per lui. Ora l'accomodo io! —
</p>
<p>
E così dicendo, agguantò con tutt'e due le
mani quel povero pezzo di legno, e si pose a
sbatacchiarlo senza carità contro le pareti della
stanza.
</p>
<p>
Poi si messe in ascolto, per sentire se c'era
qualche vocina che si lamentasse. Aspettò due
minuti, e nulla; cinque minuti, e nulla; dieci minuti,
e nulla!
</p>
<p>
— Ho capito — disse allora sforzandosi di ridere
e arruffandosi la parrucca — si vede che quella
vocina che ha detto <i>ohi</i>, me la son figurata io!
Rimettiamoci a lavorare. —
</p>
<p>
E perchè gli era entrato addosso una gran
<span class="pagenum" id="Page_9">[9]</span>
paura, si provò a canterellare per farsi un po' di
coraggio.
</p>
<p>
Intanto, posata da una parte l'ascia, prese in
mano la pialla, per piallare e tirare a pulimento
il pezzo di legno; ma nel mentre che lo piallava
in su e in giù, sentì la solita vocina che gli disse
ridendo:
</p>
<p>
— Smetti! tu mi fai il pizzicorino sul corpo! —
</p>
<p>
Questa volta il povero maestro Ciliegia cadde
giù come fulminato. Quando riaprì gli occhi, si
trovò seduto per terra.
</p>
<p>
Il suo viso pareva trasfigurito, e perfino la punta
del naso, di paonazza come era quasi sempre, gli
era diventata turchina dalla gran paura.
</p>
<div class="chapter">
<p>
<span class="pagenum" id="Page_10">[10]</span>
</p>
<h2 id="capII">II.
<span class="smaller">Maestro Ciliegia regala il pezzo di legno al suo amico Geppetto,
il quale lo prende per fabbricarsi un burattino maraviglioso,
che sappia ballare, tirar di scherma e fare i salti mortali.</span></h2>
</div>
<p>
In quel punto fu bussato alla porta.
</p>
<p>
— Passate pure, — disse il falegname, senza
aver la forza di rizzarsi in piedi.
</p>
<div class="figcenter" role="figure" aria-labelledby="ebm_caption1"><a id="fill10"></a>
<img alt="" src="images/ill10.jpg" id="id-3539358535836601350">
<p class="caption" id="ebm_caption1">Un vecchietto tutto arzillo, il quale aveva nome Geppetto.</p>
</div>
<p>
Allora entrò in bottega un vecchietto tutto arzillo,
il quale aveva nome Geppetto; ma i ragazzi
del vicinato, quando lo volevano far montare su
<span class="pagenum" id="Page_11">[11]</span>
tutte le furie, lo chiamavano col soprannome di
Polendina, a motivo della sua parrucca gialla,
che somigliava moltissimo alla polendina di granturco.
</p>
<p>
Geppetto era bizzosissimo. Guai a chiamarlo
Polendina! Diventava subito una bestia, e non
c'era più verso di tenerlo.
</p>
<p>
— Buon giorno, mastr'Antonio, — disse Geppetto.
— Che cosa fate costì per terra?
</p>
<p>
— Insegno l'abbaco alle formicole.
</p>
<p>
— Buon pro vi faccia.
</p>
<p>
— Chi vi ha portato da me, compar Geppetto?
</p>
<p>
— Le gambe. Sappiate, mastr'Antonio, che son
venuto da voi, per chiedervi un favore.
</p>
<p>
— Eccomi qui, pronto a servirvi, — replicò il
falegname rizzandosi su i ginocchi.
</p>
<p>
— Stamani m'è piovuta nel cervello un'idea.
</p>
<p>
— Sentiamola.
</p>
<p>
— Ho pensato di fabbricarmi da me un bel burattino
di legno: ma un burattino maraviglioso,
che sappia ballare, tirar di scherma e fare i salti
mortali. Con questo burattino voglio girare il
mondo, per buscarmi un tozzo di pane e un bicchier
di vino: che ve ne pare?
</p>
<p>
— Bravo Polendina! — gridò la solita vocina,
che non si capiva di dove uscisse.
</p>
<p>
<span class="pagenum" id="Page_12">[12]</span>
</p>
<p>
A sentirsi chiamar Polendina, compar Geppetto
diventò rosso come un peperone dalla bizza, e voltandosi
verso il falegname, gli disse imbestialito:
</p>
<p>
— Perchè mi offendete?
</p>
<p>
— Chi vi offende?
</p>
<p>
— Mi avete detto Polendina!
</p>
<p>
— Non sono stato io.
</p>
<p>
— Sta' un po' a vedere che sarò stato io! Io
dico che siete stato voi.
</p>
<p>
— No!
</p>
<p>
— Sì!
</p>
<p>
— No!
</p>
<p>
— Sì! —
</p>
<p>
E riscaldandosi sempre più, vennero dalle parole
ai fatti, e acciuffatisi fra di loro, si graffiarono,
si morsero e si sbertucciarono.
</p>
<p>
Finito il combattimento, mastr'Antonio si trovò
fra le mani la parrucca gialla di Geppetto, e Geppetto
si accòrse di avere in bocca la parrucca
brizzolata del falegname.
</p>
<p>
— Rendimi la mia parrucca! — gridò mastr'Antonio.
</p>
<p>
— E tu rendimi la mia, e rifacciamo la pace. —
</p>
<p>
I due vecchietti, dopo aver ripreso ognuno di
loro la propria parrucca, si strinsero la mano e giurarono
di rimanere buoni amici per tutta la vita.
</p>
<p>
— Dunque, compar Geppetto, — disse il falegname
<span class="pagenum" id="Page_13">[13]</span>
in segno di pace fatta — qual è il piacere
che volete da me?
</p>
<p>
— Vorrei un po' di legno per fabbricare il mio
burattino; me lo date? —
</p>
<p>
Mastr'Antonio, tutto contento, andò subito a
prendere sul banco quel pezzo del legno che era
stato cagione a lui di tante paure. Ma quando
fu lì per consegnarlo all'amico, il pezzo di legno
dette uno scossone, e sgusciandogli violentemente
dalle mani, andò a battere con forza negli
stinchi impresciuttiti del povero Geppetto.
</p>
<p>
— Ah! gli è con questo bel garbo, mastr'Antonio,
che voi regalate la vostra roba? M'avete
quasi azzoppito!...
</p>
<p>
— Vi giuro che non sono stato io!
</p>
<p>
— Allora sarò stato io!...
</p>
<p>
— La colpa è tutta di questo legno....
</p>
<p>
— Lo so che è del legno: ma siete voi che
me l'avete tirato nelle gambe!
</p>
<p>
— Io non ve l'ho tirato!
</p>
<p>
— Bugiardo!
</p>
<p>
— Geppetto, non mi offendete: se no vi chiamo
Polendina!...
</p>
<p>
— Asino!
</p>
<p>
— Polendina!
</p>
<p>
— Somaro!
</p>
<p>
— Polendina!
</p>
<p>
<span class="pagenum" id="Page_14">[14]</span>
</p>
<p>
— Brutto scimmiotto!
</p>
<p>
— Polendina! —
</p>
<p>
A sentirsi chiamar Polendina per la terza volta,
Geppetto perse il lume degli occhi, si avventò sul
falegname e lì se ne dettero un sacco e una sporta.
</p>
<p>
A battaglia finita, mastr'Antonio si trovò due
graffi di più sul naso, e quell'altro due bottoni
di meno al giubbetto. Pareggiati in questo modo
i loro conti, si strinsero la mano e giurarono di
rimanere buoni amici per tutta la vita.
</p>
<div class="figcenter"><a id="fill14"></a>
<img alt="" src="images/ill14.jpg" id="id-716653138223857935">
</div>
<p>
Intanto Geppetto prese con sè il suo bravo
pezzo di legno, e ringraziato mastr'Antonio, se
ne tornò zoppicando a casa.
</p>
<div class="chapter">
<p>
<span class="pagenum" id="Page_15">[15]</span>
</p>
<h2 id="capIII">III.
<span class="smaller">Geppetto, tornato a casa, comincia subito a fabbricarsi il burattino
e gli mette il nome di Pinocchio. Prime monellerie
del burattino.</span></h2>
</div>
<p>
La casa di Geppetto era una stanzina terrena,
che pigliava luce da un sottoscala. La mobilia
non poteva esser più semplice: una seggiola cattiva,
un letto poco buono e un tavolino tutto
rovinato. Nella parete di fondo si vedeva un
caminetto col fuoco acceso; ma il fuoco era
dipinto, e accanto al fuoco c'era dipinta una pentola
che bolliva allegramente e mandava fuori
una nuvola di fumo, che pareva fumo davvero.
</p>
<p>
Appena entrato in casa, Geppetto prese subito
gli arnesi e si pose a intagliare e a fabbricare
il suo burattino.
</p>
<p>
— Che nome gli metterò? — disse fra sè e
sè. — Lo voglio chiamar Pinocchio. Questo nome
gli porterà fortuna. Ho conosciuto una famiglia
intera di Pinocchi: Pinocchio il padre, Pinocchia
la madre e Pinocchi i ragazzi, e tutti se la passavano
bene. Il più ricco di loro chiedeva l'elemosina.
</p>
<p>
<span class="pagenum" id="Page_16">[16]</span>
</p>
<p>
Quando ebbe trovato il nome al suo burattino,
allora cominciò a lavorare a buono, e gli fece
subito i capelli, poi la fronte, poi gli occhi.
</p>
<p>
Fatti gli occhi, figuratevi la sua maraviglia
quando si accòrse che gli occhi si movevano e
che lo guardavano fisso fisso.
</p>
<div class="figcenter" role="figure" aria-labelledby="ebm_caption2"><a id="fill16"></a>
<img alt="" src="images/ill16.jpg" id="id-853864165267012829">
<p class="caption" id="ebm_caption2">Più lo ritagliava e lo scorciva, e più quel naso
impertinente diventava lungo.</p>
</div>
<p>
Geppetto vedendosi guardare da quei due occhi
di legno, se n'ebbe quasi per male, e disse
con accento risentito:
</p>
<p>
— Occhiacci di legno, perchè mi guardate? —
</p>
<p>
Nessuno rispose.
</p>
<p>
Allora, dopo gli occhi gli fece il naso; ma il
naso, appena fatto, cominciò a crescere: e cresci,
<span class="pagenum" id="Page_17">[17]</span>
cresci, cresci, diventò in pochi minuti un nasone
che non finiva mai.
</p>
<p>
Il povero Geppetto si affaticava a ritagliarlo;
ma più lo ritagliava e lo scorciva, e più quel
naso impertinente diventava lungo.
</p>
<p>
Dopo il naso gli fece la bocca.
</p>
<p>
La bocca non era ancora finita di fare, che cominciò
subito a ridere e a canzonarlo.
</p>
<p>
— Smetti di ridere! — disse Geppetto impermalito;
ma fu come dire al muro.
</p>
<p>
— Smetti di ridere, ti ripeto! — urlò con voce
minacciosa.
</p>
<p>
Allora la bocca smesse di ridere, ma cacciò
fuori tutta la lingua.
</p>
<p>
Geppetto, per non guastare i fatti suoi, finse
di non avvedersene, e continuò a lavorare. Dopo
la bocca gli fece il mento, poi il collo, poi le
spalle, lo stomaco, le braccia e le mani.
</p>
<p>
Appena finite le mani, Geppetto sentì portarsi
via la parrucca dal capo. Si voltò in su, e che
cosa vide? Vide la sua parrucca gialla in mano
del burattino.
</p>
<p>
— Pinocchio!... rendimi subito la mia parrucca! —
</p>
<p>
E Pinocchio, invece di rendergli la parrucca,
se la messe in capo per sè, rimanendovi sotto
mezzo affogato.
</p>
<p>
<span class="pagenum" id="Page_18">[18]</span>
</p>
<p>
A quel garbo insolente e derisorio, Geppetto
si fece tristo e melanconico, come non era stato
mai in vita sua: e voltandosi verso Pinocchio,
gli disse:
</p>
<p>
— Birba d'un figliuolo! Non sei ancora finito
di fare, e già cominci a mancar di rispetto a tuo
padre! Male, ragazzo mio, male! —
</p>
<div class="figcenter" role="figure" aria-labelledby="ebm_caption3"><a id="fill18"></a>
<img alt="" src="images/ill18.jpg" id="id-3461759593422627624">
<p class="caption" id="ebm_caption3">E Pinocchio, invece di rendergli la parrucca, se la messe
in capo per sè....</p>
</div>
<p>
E si rasciugò una lacrima.
</p>
<p>
Restavano sempre da fare le gambe e i piedi.
</p>
<p>
Quando Geppetto ebbe finito di fargli i piedi,
sentì arrivarsi un calcio sulla punta del naso.
</p>
<p>
<span class="pagenum" id="Page_19">[19]</span>
</p>
<p>
— Me lo merito — disse allora fra sè. — Dovevo
pensarci prima! Ormai è tardi! —
</p>
<p>
Poi prese il burattino sotto le braccia e lo posò
in terra, sul pavimento della stanza, per farlo
camminare.
</p>
<p>
Pinocchio aveva le gambe aggranchite e non
sapeva muoversi, e Geppetto lo conduceva per
la mano per insegnargli a mettere un passo dietro
l'altro.
</p>
<div class="figcenter" role="figure" aria-labelledby="ebm_caption4"><a id="fill19"></a>
<img alt="" src="images/ill19.jpg" id="id-3533441754024281294">
<p class="caption" id="ebm_caption4">— Piglialo! piglialo! — urlava Geppetto.</p>
</div>
<p>
Quando le gambe gli si furono sgranchite, Pinocchio
cominciò a camminare da sè e a correre
per la stanza; finchè, infilata la porta di casa,
saltò nella strada e si dètte a scappare.
</p>
<p>
E il povero Geppetto a corrergli dietro senza
poterlo raggiungere, perchè quel birichino di Pinocchio
<span class="pagenum" id="Page_20">[20]</span>
andava a salti come una lepre, e battendo
i suoi piedi di legno sul lastrico della
strada, faceva un fracasso come venti paia di
zoccoli da contadini.
</p>
<p>
— Piglialo! piglialo! — urlava Geppetto; ma
la gente che era per la via, vedendo questo burattino
di legno, che correva come un barbero,
si fermava incantata a guardarlo, e rideva, rideva
e rideva, da non poterselo figurare.
</p>
<p>
Alla fine, e per buona fortuna, capitò un carabiniere
il quale, sentendo tutto quello schiamazzo,
e credendo si trattasse di un puledro che
avesse levata la mano al padrone, si piantò coraggiosamente
a gambe larghe in mezzo alla
strada, con l'animo risoluto di fermarlo e di impedire
il caso di maggiori disgrazie.
</p>
<p>
Ma Pinocchio, quando si avvide da lontano
del carabiniere, che barricava tutta la strada,
s'ingegnò di passargli, per sorpresa, framezzo
alle gambe, e invece fece fiasco.
</p>
<p>
Il carabiniere, senza punto smuoversi lo acciuffò
pulitamente per il naso (era un nasone
spropositato, che pareva fatto apposta per essere
acchiappato dai carabinieri) e lo riconsegnò nelle
proprie mani di Geppetto; il quale, a titolo di
correzione, voleva dargli subito una buona tiratina
d'orecchi. Ma figuratevi come rimase, quando
<span class="pagenum" id="Page_21">[21]</span>
nel cercargli gli orecchi non gli riuscì di poterli
trovare: e sapete perchè? perchè, nella furia
di scolpirlo, si era dimenticato di farglieli.
</p>
<div class="figcenter" role="figure" aria-labelledby="ebm_caption5"><a id="fill21"></a>
<img alt="" src="images/ill21.jpg" id="id-6367357110526754022">
<p class="caption" id="ebm_caption5">Lo acciuffò pulitamente per il naso....</p>
</div>
<p>
Allora lo prese per la collottola, e, mentre lo
riconduceva indietro, gli disse tentennando minacciosamente
il capo:
</p>
<p>
— Andiamo subito a casa. Quando saremo a
casa, non dubitare che faremo i nostri conti! —
</p>
<p>
<span class="pagenum" id="Page_22">[22]</span>
</p>
<p>
Pinocchio, a questa antifona, si buttò per terra,
e non volle più camminare. Intanto i curiosi e
i bighelloni principiavano a fermarsi lì dintorno
e a far capannello.
</p>
<p>
Chi ne diceva una, chi un'altra.
</p>
<p>
— Povero burattino! — dicevano alcuni — ha
ragione a non voler tornare a casa! Chi lo sa come
lo picchierebbe quell'omaccio di Geppetto!... —
</p>
<p>
E gli altri soggiungevano malignamente:
</p>
<p>
— Quel Geppetto pare un galantuomo! ma è
un vero tiranno, coi ragazzi! Se gli lasciano quel
povero burattino fra le mani, è capacissimo di
farlo a pezzi! —
</p>
<p>
Insomma, tanto dissero e tanto fecero, che il
carabiniere rimesse in libertà Pinocchio, e condusse
in prigione quel pover'uomo di Geppetto.
Il quale non avendo parole lì per lì per difendersi,
piangeva come un vitellino, e nell'avviarsi
verso il carcere, balbettava singhiozzando:
</p>
<p>
— Sciagurato figliuolo! E pensare che ho penato
tanto a farlo un burattino per bene! Ma
mi sta il dovere! Dovevo pensarci prima!... —
</p>
<p>
Quello che accadde dopo, è una storia così
strana, da non potersi quasi credere, e ve la
racconterò in quest'altri capitoli.
</p>
<div class="chapter">
<p>
<span class="pagenum" id="Page_23">[23]</span>
</p>
<h2 id="capIV">IV.
<span class="smaller">La storia di Pinocchio col Grillo-parlante, dove si vede come
i ragazzi cattivi hanno a noja di sentirsi correggere da chi
ne sa più di loro.</span></h2>
</div>
<p>
Vi dirò dunque, ragazzi, che mentre il povero
Geppetto era condotto senza sua colpa in prigione,
quel monello di Pinocchio, rimasto libero
dalle grinfie del carabiniere, se la dava a gambe
giù attraverso ai campi, per far più presto a tornarsene
a casa; e nella gran furia del correre
saltava greppi altissimi, siepi di pruni e fossi
pieni d'acqua, tale e quale come avrebbe potuto
fare un capretto o un leprottino inseguito dai
cacciatori.
</p>
<p>
Giunto dinanzi a casa, trovò l'uscio di strada
socchiuso. Lo spinse, entrò dentro, e appena ebbe
messo tanto di paletto, si gettò a sedere per
terra, lasciando andare un gran sospirone di contentezza.
</p>
<p>
Ma quella contentezza durò poco, perchè sentì
nella stanza qualcuno che fece:
</p>
<p>
— Crì-crì-crì!
</p>
<p>
<span class="pagenum" id="Page_24">[24]</span>
</p>
<p>
— Chi è che mi chiama? — disse Pinocchio
tutto impaurito.
</p>
<p>
— Sono io! —
</p>
<p>
Pinocchio si voltò, e vide un grosso grillo che
saliva lentamente su su per il muro.
</p>
<p>
— Dimmi, Grillo, e tu chi sei?
</p>
<p>
— Io sono il Grillo-parlante, e abito in questa
stanza da più di cent'anni.
</p>
<p>
— Oggi però questa stanza è mia, — disse
il burattino — e se vuoi farmi un vero piacere,
vattene subito, senza nemmeno voltarti indietro.
</p>
<p>
— Io non me ne anderò di qui, — rispose il
Grillo — se prima non ti avrò detto una gran
verità.
</p>
<p>
— Dimmela, e spicciati.
</p>
<p>
— Guai a quei ragazzi che si ribellano ai loro
genitori, e che abbandonano capricciosamente
la casa paterna. Non avranno mai bene in questo
mondo; e prima o poi dovranno pentirsene
amaramente.
</p>
<p>
— Canta pure, Grillo mio, come ti pare e piace:
ma io so che domani, all'alba, voglio andarmene
di qui, perchè se rimango qui, avverrà a me
quel che avviene a tutti gli altri ragazzi, vale
a dire mi manderanno a scuola, e per amore o
per forza mi toccherà a studiare; e io, a dirtela
<span class="pagenum" id="Page_25">[25]</span>
in confidenza, di studiare non ho punta voglia
e mi diverto più a correre dietro alle farfalle e
a salire su per gli alberi a prendere gli uccellini
di nido.
</p>
<p>
— Povero grullerello!... Ma non sai che, facendo
così, diventerai da grande un bellissimo
somaro, e che tutti si piglieranno gioco di te?
</p>
<p>
— Chetati, grillaccio del mal'augurio! — gridò
Pinocchio.
</p>
<p>
Ma il grillo, che era paziente e filosofo, invece
di aversi a male di questa impertinenza, continuò
con lo stesso tono di voce:
</p>
<p>
— E se non ti garba di andare a scuola, perchè
non impari almeno un mestiere tanto da
guadagnarti onestamente un pezzo di pane?
</p>
<p>
— Vuoi che te lo dica? — replicò Pinocchio,
che cominciava a perdere la pazienza. — Fra i
mestieri del mondo non ce n'è che uno solo, che
veramente mi vada a genio.
</p>
<p>
— E questo mestiere sarebbe?
</p>
<p>
— Quello di mangiare, bere, dormire, divertirmi,
e fare dalla mattina alla sera la vita del
vagabondo.
</p>
<p>
— Per tua regola — disse il Grillo-parlante
con la sua solita calma — tutti quelli che fanno
codesto mestiere, finiscono quasi sempre allo
spedale o in prigione.
</p>
<p>
<span class="pagenum" id="Page_26">[26]</span>
</p>
<p>
— Bada, grillaccio del mal'augurio!... se mi
monta la bizza, guai a te! —
</p>
<p>
— Povero Pinocchio: mi fai proprio compassione!...
</p>
<p>
— Perchè ti faccio compassione?
</p>
<p>
— Perchè sei un burattino e,
quel che è peggio, perchè hai la
testa di legno. —
</p>
<div class="figcenter" role="figure" aria-labelledby="ebm_caption6"><a id="fill26"></a>
<img alt="" src="images/ill26.jpg" id="id-4029239469831546702">
<p class="caption" id="ebm_caption6">Preso di sul banco un martello di legno,
lo scagliò contro il Grillo-parlante.</p>
</div>
<p>
A queste ultime parole, Pinocchio
saltò su tutt'infuriato,
e preso di sul banco un
martello di legno, lo scagliò
contro il Grillo-parlante.
</p>
<p>
Forse non credeva
nemmeno di colpirlo;
ma disgraziatamente lo
colse per l'appunto nel
capo, tanto che il povero
Grillo ebbe appena
il fiato di fare <i>crì-crì-crì</i>, e poi rimase lì stecchito
e appiccicato alla parete.
</p>
<div class="chapter">
<p>
<span class="pagenum" id="Page_27">[27]</span>
</p>
<h2 id="capV">V.
<span class="smaller">Pinocchio ha fame e cerca un uovo per farsi una frittata;
ma sul più bello, la frittata gli vola via dalla finestra.</span></h2>
</div>
<p>
Intanto cominciò a farsi notte, e Pinocchio,
ricordandosi che non aveva mangiato nulla, sentì
un'uggiolina allo stomaco, che somigliava moltissimo
all'appetito.
</p>
<p>
Ma l'appetito dei ragazzi cammina presto, e
difatti, dopo pochi minuti l'appetito diventò
fame, e la fame, dal vedere al non vedere si
convertì in una fame da lupi, in una fame da
tagliarsi col coltello.
</p>
<p>
Il povero Pinocchio corse subito al focolare
dove c'era una pentola che bolliva, e fece l'atto
di scoperchiarla, per vedere che cosa ci fosse
dentro: ma la pentola era dipinta sul muro.
Immaginatevi come restò. Il suo naso, che era
già lungo, gli diventò più lungo almeno quattro
dita.
</p>
<p>
Allora si dètte a correre per la stanza e a frugare
per tutte le cassette e per tutti i ripostigli
<span class="pagenum" id="Page_28">[28]</span>
in cerca di un po' di pane, magari un po' di pan
secco, un crosterello, un osso avanzato al cane,
un po' di polenta muffita, una lisca di pesce, un
nocciolo di ciliegia, insomma qualche cosa da
masticare: ma non trovò nulla, il gran nulla,
proprio nulla.
</p>
<p>
E intanto la fame cresceva, e cresceva sempre:
e il povero Pinocchio non aveva altro sollievo
che quello di sbadigliare e faceva degli
sbadigli così lunghi, che qualche volta la bocca
gli arrivava fino agli orecchi. E dopo avere sbadigliato,
sputava, e sentiva che lo stomaco gli
andava via.
</p>
<p>
Allora piangendo e disperandosi, diceva:
</p>
<p>
— Il Grillo-parlante aveva ragione. Ho fatto
male a rivoltarmi al mio babbo e a fuggire di
casa.... Se il mio babbo fosse qui ora non mi
troverei a morire di sbadigli! Oh! che brutta
malattia che è la fame! —
</p>
<p>
Quand'ecco che gli parve di vedere nel monte
della spazzatura qualche cosa di tondo e di
bianco, che somigliava tutto ad un uovo di gallina.
Spiccare un salto e gettarvisi sopra, fu un
punto solo. Era un uovo davvero.
</p>
<p>
La gioia del burattino è impossibile descriverla:
bisogna sapersela figurare. Credendo quasi
che fosse un sogno, si rigirava quest'uovo fra
<span class="pagenum" id="Page_29">[29]</span>
le mani, e lo toccava e lo baciava e baciandolo
diceva:
</p>
<p>
— E ora come dovrò cuocerlo? Ne farò una
frittata?... No, è meglio cuocerlo nel piatto!...
o non sarebbe più saporito se lo friggessi in padella?
O se invece lo cuocessi a uso uovo a bere?
No, la più lesta di tutte è di cuocerlo nel piatto
o nel tegamino: ho troppa voglia di mangiarmelo! —
</p>
<p>
Detto fatto, pose un tegamino sopra un caldano
pieno di brace accesa: messe nel tegamino,
invece d'olio o di burro, un po' d'acqua: e quando
l'acqua principiò a fumare, <i>tac!</i>... spezzò il guscio
dell'uovo, e fece l'atto di scodellarvelo
dentro.
</p>
<p>
Ma invece della chiara e del torlo scappò fuori
un pulcino tutto allegro e complimentoso, il
quale facendo una bella riverenza disse:
</p>
<p>
— Mille grazie, signor Pinocchio, d'avermi
risparmiata la fatica di rompere il guscio! Arrivedella,
stia bene e tanti saluti a casa! —
</p>
<p>
Ciò detto, distese le ali, e, infilata la finestra
che era aperta, se ne volò via a perdita d'occhio.
</p>
<p>
Il povero burattino rimase lì, come incantato,
cogli occhi fissi, colla bocca aperta e coi gusci
dell'uovo in mano. Riavutosi, peraltro, dal primo
sbigottimento, cominciò a piangere, a strillare,
<span class="pagenum" id="Page_30">[30]</span>
a battere i piedi in terra per la disperazione, e
piangendo diceva:
</p>
<p>
— Eppure il Grillo-parlante aveva ragione!
Se non fossi scappato di casa e se il mio babbo
fosse qui, ora non mi troverei a morire di fame.
Eh! che brutta malattia che è la fame!... —
</p>
<p>
E perchè il corpo gli seguitava a brontolare
più che mai, e non sapeva come fare a chetarlo,
pensò di uscir di casa e di dare una scappata al
paesello vicino, nella speranza di trovare qualche
persona caritatevole, che gli facesse l'elemosina
di un po' di pane.
</p>
<div class="chapter">
<p>
<span class="pagenum" id="Page_31">[31]</span>
</p>
<h2 id="capVI">VI.
<span class="smaller">Pinocchio si addormenta coi piedi sul caldano,
e la mattina dopo si sveglia coi piedi tutti bruciati.</span></h2>
</div>
<p>
Per l'appunto era una nottataccia d'inferno.
Tonava forte forte, lampeggiava come se il cielo
pigliasse fuoco, e un ventaccio freddo e strapazzone,
fischiando rabbiosamente e sollevando un
immenso nuvolo di polvere, faceva stridere e cigolare
tutti gli alberi della campagna.
</p>
<p>
Pinocchio aveva una gran paura dei tuoni e
dei lampi: se non che la fame era più forte della
paura: motivo per cui accostò l'uscio di casa, e
presa la carriera, in un centinaio di salti arrivò
fino al paese, colla lingua fuori e col fiato grosso,
come un can da caccia.
</p>
<p>
Ma trovò tutto buio e tutto deserto. Le botteghe
erano chiuse; le porte di casa chiuse, le
finestre chiuse, e nella strada nemmeno un cane.
Pareva il paese dei morti.
</p>
<p>
Allora Pinocchio, preso dalla disperazione e
dalla fame, si attaccò al campanello d'una casa, e
cominciò a sonare a distesa, dicendo dentro di sè:
</p>
<p>
— Qualcuno si affaccerà. —
</p>
<p>
<span class="pagenum" id="Page_32">[32]</span>
</p>
<p>
Difatti si affacciò un vecchio, col berretto da
notte in capo, il quale gridò tutto stizzito:
</p>
<p>
— Che cosa volete a quest'ora?
</p>
<div class="figcenter" role="figure" aria-labelledby="ebm_caption7"><a id="fill32"></a>
<img alt="" src="images/ill32.jpg" id="id-6653018625716473504">
<p class="caption" id="ebm_caption7">Tornò a casa bagnato come un pulcino....</p>
</div>
<p>
— Che mi fareste il piacere di darmi un po' di
pane?
</p>
<p>
— Aspettatemi costì che torno subito, — rispose
il vecchino, credendo di aver da fare con qualcuno
di quei ragazzacci rompicolli che si divertono di
notte a sonare i campanelli delle case, per molestare
<span class="pagenum" id="Page_33">[33]</span>
la gente per bene, che se la dorme tranquillamente.
</p>
<p>
Dopo mezzo minuto la finestra si riaprì, e la
voce del solito vecchino gridò a Pinocchio:
</p>
<p>
— Fàtti sotto e para il cappello. —
</p>
<p>
Pinocchio che non aveva ancora un cappello,
si avvicinò e sentì pioversi addosso un'enorme
catinellata d'acqua che lo annaffiò tutto, dalla
testa ai piedi, come se fosse un vaso di giranio
appassito.
</p>
<p>
Tornò a casa bagnato come un pulcino e rifinito
dalla stanchezza e dalla fame: e perchè
non aveva più forza di reggersi ritto, si pose a
sedere, appoggiando i piedi fradici e impillaccherati
sopra un caldano pieno di brace accesa.
</p>
<p>
E lì si addormentò; e nel dormire i piedi che
erano di legno gli presero fuoco, e adagio adagio
gli si carbonizzarono e diventarono cenere.
</p>
<p>
E Pinocchio seguitava a dormire e a russare,
come se i suoi piedi fossero quelli d'un altro.
Finalmente sul far del giorno si svegliò, perchè
qualcuno aveva bussato alla porta.
</p>
<p>
— Chi è? — domandò sbadigliando e stropicciandosi
gli occhi.
</p>
<p>
— Sono io! — rispose una voce.
</p>
<p>
Quella voce era la voce di Geppetto.
</p>
<div class="chapter">
<p>
<span class="pagenum" id="Page_34">[34]</span>
</p>
<h2 id="capVII">VII.
<span class="smaller">Geppetto torna a casa, e dà al burattino la colazione
che il pover'uomo aveva portata per sè.</span></h2>
</div>
<p>
Il povero Pinocchio, che aveva sempre gli occhi
fra il sonno, non s'era ancora avvisto dei
piedi che gli si erano tutti bruciati: per cui appena
sentì la voce di suo padre, schizzò giù dallo
sgabello per correre a tirare il paletto; ma invece,
dopo due o tre traballoni, cadde di picchio
tutto lungo disteso sul pavimento.
</p>
<p>
E nel battere in terra fece lo stesso rumore,
che avrebbe fatto un sacco di mestoli, cascato
da un quinto piano.
</p>
<p>
— Aprimi! — intanto gridava Geppetto dalla
strada.
</p>
<p>
— Babbo mio, non posso.... — rispondeva il burattino
piangendo e ruzzolandosi per terra.
</p>
<p>
— Perchè non puoi?
</p>
<p>
— Perchè mi hanno mangiato i piedi.
</p>
<p>
— E chi te li ha mangiati?
</p>
<p>
— Il gatto — disse Pinocchio, vedendo il gatto
che colle zampine davanti si divertiva a far ballare
alcuni trucioli di legno.
</p>
<p>
<span class="pagenum" id="Page_35">[35]</span>
</p>
<p>
— Aprimi, ti dico! — ripetè Geppetto — se no,
quando vengo in casa, il gatto te lo do io!
</p>
<p>
— Non posso star ritto, credetelo. Oh! povero
me! povero me, che mi toccherà a camminare
coi ginocchi per tutta la vita. —
</p>
<div class="figcenter" role="figure" aria-labelledby="ebm_caption8"><a id="fill35"></a>
<img alt="" src="images/ill35.jpg" id="id-8036878787417099230">
<p class="caption" id="ebm_caption8">Entrò in casa dalla finestra.</p>
</div>
<p>
Geppetto, credendo che tutti questi piagnistei
fossero un'altra monelleria del burattino, pensò
bene di farla finita; e arrampicatosi su per il
muro, entrò in casa dalla finestra.
</p>
<p>
<span class="pagenum" id="Page_36">[36]</span>
</p>
<p>
Da principio voleva dire e voleva fare; ma poi,
quando vide il suo Pinocchio sdraiato in terra e
rimasto senza piedi davvero, allora sentì intenerirsi;
e presolo subito in collo si dette a baciarlo
e a fargli mille carezze e mille moine, e, coi lucciconi
che gli cascavano giù per le gote, gli disse
singhiozzando:
</p>
<p>
— Pinocchiuccio mio! Com'è che ti sei bruciato
i piedi?
</p>
<p>
— Non lo so, babbo, ma credetelo che è stata
una nottata d'inferno, e me ne ricorderò fin che
campo. Tonava, balenava e io avevo una gran
fame, e allora il Grillo-parlante mi disse: «Ti
sta bene: sei stato cattivo e te lo meriti» e io
gli dissi: «Bada, Grillo!...» e lui mi disse: «Tu
sei un burattino e hai la testa di legno» e io
gli tirai un manico di martello, e lui morì, ma
la colpa fu sua, perchè io non volevo ammazzarlo,
prova ne sia, che messi un tegamino sulla
brace accesa del caldano, ma il pulcino scappò
fuori e disse: «Arrivedella,... e tanti saluti a casa.»
E la fame cresceva sempre, motivo per cui
quel vecchino col berretto da notte, affacciandosi
alla finestra mi disse: «Fatti sotto e para il cappello»
e io con quella catinellata d'acqua sul
capo, perchè il chiedere un po' di pane non è
vergogna, non è vero? me ne tornai subito a
<span class="pagenum" id="Page_37">[37]</span>
casa, e perchè avevo sempre una gran fame,
messi i piedi sul caldano per rasciugarmi, e voi
siete tornato, e me li sono trovati bruciati, e intanto
la fame l'ho sempre e i piedi non li ho
più! ih!... ih!... ih!... ih!... —
</p>
<p>
E il povero Pinocchio cominciò a piangere e
a berciare così forte, che lo sentivano da cinque
chilometri lontano.
</p>
<p>
Geppetto, che di tutto quel discorso arruffato
aveva capito una cosa sola, cioè che il burattino
sentiva morirsi dalla gran fame, tirò fuori di tasca
tre pere, e porgendogliele, disse:
</p>
<p>
— Queste tre pere erano la mia colazione: ma
io te le do volentieri. Mangiale, e buon pro ti
faccia.
</p>
<p>
— Se volete che le mangi, fatemi il piacere di
sbucciarle.
</p>
<p>
— Sbucciarle? — replicò Geppetto meravigliato.
— Non avrei mai creduto, ragazzo mio, che
tu fossi così boccuccia e così schizzinoso di palato.
Male! In questo mondo, fin da bambini,
bisogna avvezzarsi abboccati e a saper mangiar
di tutto, perchè non si sa mai quel che ci può
capitare. I casi son tanti!...
</p>
<p>
— Voi direte bene, — soggiunse Pinocchio —
ma io non mangerò mai una frutta, che non sia
sbucciata. Le bucce non le posso soffrire. —
</p>
<p>
<span class="pagenum" id="Page_38">[38]</span>
</p>
<p>
E quel buon uomo di Geppetto, cavato fuori
un coltellino, e armatosi di santa pazienza, sbucciò
le tre pere, e pose tutte le bucce sopra un
angolo della tavola.
</p>
<p>
Quando Pinocchio in due bocconi ebbe mangiata
la prima pera, fece l'atto di buttar via il
torsolo; ma Geppetto gli trattenne il braccio dicendogli:
</p>
<p>
— Non lo buttar via: tutto in questo mondo
può far comodo.
</p>
<p>
— Ma io il torsolo non lo mangio davvero!...
— gridò il burattino rivoltandosi come una vipera.
</p>
<p>
— Chi lo sa! I casi son tanti!... — ripetè Geppetto,
senza riscaldarsi.
</p>
<p>
Fatto sta che i tre torsoli, invece di essere
gettati fuori dalla finestra, vennero posati sull'angolo
della tavola in compagnia delle bucce.
</p>
<p>
Mangiate, o, per dir meglio, divorate le tre
pere, Pinocchio fece un lunghissimo sbadiglio e
disse piagnucolando:
</p>
<p>
— Ho dell'altra fame!
</p>
<p>
— Ma io, ragazzo mio, non ho più nulla da
darti.
</p>
<p>
— Proprio nulla, nulla?
</p>
<p>
— Ci avrei soltanto queste bucce e questi torsoli
di pera.
</p>
<p>
<span class="pagenum" id="Page_39">[39]</span>
</p>
<p>
— Pazienza! — disse Pinocchio — se non c'è
altro, mangerò una buccia. —
</p>
<p>
E cominciò a masticare. Da principio storse
un po' la bocca: ma poi una dietro l'altra, spolverò
in un soffio tutte le bucce; e dopo le bucce
anche i torsoli, e quand'ebbe finito di mangiare
ogni cosa, si battè tutto contento le mani sul
corpo, e disse gongolando:
</p>
<p>
— Ora sì, che sto bene!
</p>
<p>
— Vedi, dunque, — osservò Geppetto — che
avevo ragione io, quando ti dicevo che non bisogna
avvezzarsi nè troppo sofistici nè troppo
delicati di palato. Caro mio, non si sa mai quel
che ci può capitare in questo mondo. I casi son
tanti!... —
</p>
<div class="chapter">
<p>
<span class="pagenum" id="Page_40">[40]</span>
</p>
<h2 id="capVIII">VIII.
<span class="smaller">Geppetto rifà i piedi a Pinocchio, e vende la propria casacca
per comprargli l'Abbecedario.</span></h2>
</div>
<p>
Il burattino, appena che si fu levata la fame,
cominciò subito a bofonchiare e a piangere, perchè
voleva un paio di piedi nuovi.
</p>
<div class="figcenter" role="figure" aria-labelledby="ebm_caption9"><a id="fill40"></a>
<img alt="" src="images/ill40.jpg" id="id-7981177466348568672">
<p class="caption" id="ebm_caption9">Lo lasciò piangere e disperarsi per una mezza giornata.</p>
</div>
<p>
Ma Geppetto, per punirlo della monelleria fatta,
lo lasciò piangere e disperarsi per una mezza
giornata; poi gli disse:
</p>
<p>
<span class="pagenum" id="Page_41">[41]</span>
</p>
<p>
— E perchè dovrei rifarti i piedi? Forse per
vederti scappar di nuovo da casa tua?
</p>
<p>
— Vi prometto — disse il burattino singhiozzando
— che da oggi in poi sarò buono....
</p>
<p>
— Tutti i ragazzi — replicò Geppetto — quando
vogliono ottenere qualcosa, dicono così.
</p>
<p>
— Vi prometto che anderò a scuola, studierò
e mi farò onore....
</p>
<p>
— Tutti i ragazzi, quando vogliono ottenere
qualcosa, ripetono la medesima storia.
</p>
<p>
— Ma io non sono come gli altri ragazzi! Io
sono più buono di tutti, e dico sempre la verità.
Vi prometto, babbo, che imparerò un'arte, e che
sarò la consolazione e il bastone della vostra vecchiaia. —
</p>
<p>
Geppetto che, sebbene facesse il viso di tiranno,
aveva gli occhi pieni di pianto e il cuore grosso
dalla passione nel vedere il suo povero Pinocchio
in quello stato compassionevole, non rispose altre
parole: ma, presi in mano gli arnesi del mestiere
e due pezzetti di legno stagionato, si pose a lavorare
di grandissimo impegno.
</p>
<p>
E in meno d'un'ora, i piedi erano bell'e fatti:
due piedini svelti, asciutti e nervosi, come se
fossero modellati da un artista di genio.
</p>
<p>
Allora Geppetto disse al burattino:
</p>
<p>
— Chiudi gli occhi e dormi! —
</p>
<p>
<span class="pagenum" id="Page_42">[42]</span>
</p>
<p>
E Pinocchio chiuse gli occhi e fece finta di
dormire. E nel tempo che si fingeva addormentato,
Geppetto con un po' di colla sciolta in un
guscio d'uovo gli appiccicò i due piedi al loro
posto, e glieli appiccicò così bene, che non si
vedeva nemmeno il segno dell'attaccatura.
</p>
<div class="figcenter" role="figure" aria-labelledby="ebm_caption10"><a id="fill42"></a>
<img alt="" src="images/ill42.jpg" id="id-5503412453439429190">
<p class="caption" id="ebm_caption10">Principiò a fare mille sgambetti.</p>
</div>
<p>
Appena il burattino si accòrse di avere i piedi,
saltò giù dalla tavola dove stava disteso, e principiò
a fare mille sgambetti e mille capriole, come
se fosse ammattito dalla gran contentezza.
</p>
<p>
— Per ricompensarvi di quanto avete fatto per
<span class="pagenum" id="Page_43">[43]</span>
me — disse Pinocchio al suo babbo — voglio subito
andare a scuola.
</p>
<p>
— Bravo ragazzo.
</p>
<p>
— Ma per andare a scuola ho bisogno d'un
po' di vestito. —
</p>
<div class="figcenter" role="figure" aria-labelledby="ebm_caption11"><a id="fill43"></a>
<img alt="" src="images/ill43.jpg" id="id-6253565592555686262">
<p class="caption" id="ebm_caption11">Gli fece.... un berrettino di midolla di pane.</p>
</div>
<p>
Geppetto, che era povero e non aveva in tasca
nemmeno un centesimo, gli fece allora un
vestituccio di carta fiorita, un paio di scarpe di
scorza d'albero e un berrettino di midolla di
pane.
</p>
<p>
Pinocchio corse subito a specchiarsi in una catinella
<span class="pagenum" id="Page_44">[44]</span>
piena d'acqua e rimase così contento di
sè, che disse pavoneggiandosi:
</p>
<p>
— Paio proprio un signore!
</p>
<p>
— Davvero; — replicò Geppetto — perchè,
tienlo a mente, non è il vestito bello che fa il
signore, ma è piuttosto il vestito pulito.
</p>
<p>
— A proposito, — soggiunse il burattino —
per andare alla scuola mi manca sempre qualcosa:
anzi mi manca il più e il meglio.
</p>
<p>
— Cioè?
</p>
<p>
— Mi manca l'Abbecedario.
</p>
<p>
— Hai ragione: ma come si fa per averlo?
</p>
<p>
— È facilissimo: si va da un libraio e si compra.
</p>
<p>
— E i quattrini?
</p>
<p>
— Io non ce l'ho.
</p>
<p>
— Nemmen io — soggiunse il buon vecchio,
facendosi tristo.
</p>
<p>
E Pinocchio sebbene fosse un ragazzo allegrissimo,
si fece tristo anche lui: perchè la miseria,
quando è miseria davvero, la intendono tutti:
anche i ragazzi.
</p>
<p>
— Pazienza! — gridò Geppetto tutt'a un tratto
rizzandosi in piedi; e infilatasi la vecchia casacca,
di frustagno, tutta toppe e rimendi, uscì correndo
di casa.
</p>
<p>
Dopo poco tornò: e quando tornò, aveva in
mano l'Abbecedario per il figliuolo, ma la casacca
<span class="pagenum" id="Page_45">[45]</span>
non l'aveva più. Il pover'uomo era in maniche
di camicia, e fuori nevicava.
</p>
<p>
— E la casacca, babbo?
</p>
<p>
— L'ho venduta.
</p>
<p>
— Perchè l'avete venduta?
</p>
<p>
— Perchè mi faceva caldo. —
</p>
<p>
Pinocchio capì questa risposta a volo, e non
potendo frenare l'impeto del suo buon cuore,
saltò al collo di Geppetto e cominciò a baciarlo
per tutto il viso.
</p>
<div class="chapter">
<p>
<span class="pagenum" id="Page_46">[46]</span>
</p>
<h2 id="capIX">IX.
<span class="smaller">Pinocchio vende l'Abbecedario per andare a vedere
il teatro dei burattini.</span></h2>
</div>
<p>
Smesso che fu di nevicare, Pinocchio, col suo
bravo Abbecedario nuovo sotto il braccio, prese
la strada che menava alla scuola: e strada facendo,
fantasticava nel suo cervellino mille ragionamenti
e mille castelli in aria, uno più bello
dell'altro.
</p>
<p>
E discorrendo da sè solo, diceva:
</p>
<p>
— Oggi, alla scuola, voglio subito imparare a
leggere: domani poi imparerò a scrivere, e domani
l'altro imparerò a fare i numeri. Poi, colla
mia abilità, guadagnerò molti quattrini e coi
primi quattrini che mi verranno in tasca, voglio
subito fare al mio babbo una bella casacca di
panno. Ma che dico di panno? Gliela voglio fare
tutta d'argento e d'oro, e coi bottoni di brillanti.
E quel pover'uomo se la merita davvero;
perchè insomma, per comprarmi i libri e per
farmi istruire, è rimasto in maniche di camicia....
a questi freddi! Non ci sono che i babbi che
sieno capaci di certi sacrifizi!... —
</p>
<p>
<span class="pagenum" id="Page_47">[47]</span>
</p>
<p>
Mentre tutto commosso diceva così, gli parve
di sentire in lontananza una musica di pifferi e
di colpi di grancassa: pì-pì—pì, pì-pì—pì, zum, zum,
zum, zum.
</p>
<p>
Si fermò e stette in ascolto. Quei suoni venivano
di fondo a una lunghissima strada traversa,
che conduceva a un piccolo paesetto, fabbricato
sulla spiaggia del mare.
</p>
<p>
— Che cosa sia questa musica? Peccato che
io debba andare a scuola, se no.... —
</p>
<p>
E rimase lì perplesso. A ogni modo, bisognava
prendere una risoluzione; o a scuola, o a sentire
i pifferi.
</p>
<p>
— Oggi anderò a sentire i pifferi, e domani a
scuola. Per andare a scuola c'è sempre tempo —
disse finalmente quel monello, facendo una spallucciata.
</p>
<p>
Detto fatto, infilò giù per la strada traversa
e cominciò a correre a gambe. Più correva e
più sentiva distinto il suono dei pifferi e dei
tonfi della grancassa: pì-pì—pì, pì—pì-pì, pì-pì—pì,
zum, zum, zum, zum.
</p>
<p>
Quand'ecco che si trovò in mezzo a una piazza
tutta piena di gente, la quale si affollava intorno
a un gran baraccone di legno e di tela dipinta
di mille colori.
</p>
<p>
— Che cos'è quel baraccone? — domandò Pinocchio,
<span class="pagenum" id="Page_48">[48]</span>
voltandosi a un ragazzetto che era lì
del paese.
</p>
<p>
— Leggi il cartello, che c'è scritto, e lo saprai.
</p>
<p>
— Lo leggerei volentieri, ma per l'appunto
oggi non so leggere.
</p>
<p>
— Bravo bue! Allora te lo leggerò io. Sappi
dunque che in quel cartello a lettere rosse come
il fuoco, c'è scritto: <span class="smcap">Gran Teatro dei Burattini</span>....
</p>
<p>
— È molto che è incominciata la commedia?
</p>
<p>
— Comincia ora.
</p>
<p>
— E quanto si spende per entrare?
</p>
<p>
— Quattro soldi. —
</p>
<p>
Pinocchio che aveva addosso la febbre della
curiosità, perse ogni ritegno e disse, senza vergognarsi,
al ragazzetto col quale parlava:
</p>
<p>
— Mi daresti quattro soldi fino a domani?
</p>
<p>
— Te li darei volentieri, — gli rispose l'altro
canzonandolo — ma oggi per l'appunto non te
li posso dare.
</p>
<p>
— Per quattro soldi ti vendo la mia giacchetta
— gli disse allora il burattino.
</p>
<p>
— Che vuoi che mi faccia di una giacchetta
di carta fiorita? Se ci piove su, non c'è più verso
di cavarsela da dosso.
</p>
<p>
— Vuoi comprare le mie scarpe?
</p>
<p>
— Sono buone per accendere il fuoco.
</p>
<p>
<span class="pagenum" id="Page_49">[49]</span>
</p>
<p>
— Quanto mi dai del berretto?
</p>
<p>
— Bell'acquisto davvero! Un berretto di midolla
di pane! C'è il caso che i topi me lo vengano
a mangiare in capo! —
</p>
<div class="figcenter" role="figure" aria-labelledby="ebm_caption12"><a id="fill49"></a>
<img alt="" src="images/ill49.jpg" id="id-5135837628733394727">
<p class="caption" id="ebm_caption12">— Vuoi darmi quattro soldi di quest'Abbecedario nuovo?</p>
</div>
<p>
Pinocchio era sulle spine. Stava lì lì per fare
l'ultima offerta: ma non aveva coraggio: esitava,
tentennava, pativa. Alla fine disse:
</p>
<p>
— Vuoi darmi quattro soldi di quest'Abbecedario nuovo?
</p>
<p>
— Io sono un ragazzo e non compro nulla dai
ragazzi — gli rispose il suo piccolo interlocutore,
che aveva più giudizio di lui.
</p>
<p>
— Per quattro soldi l'Abbecedario lo prendo
<span class="pagenum" id="Page_50">[50]</span>
io — gridò un rivenditore di panni usati, che
s'era trovato presente alla conversazione.
</p>
<p>
E il libro fu venduto lì su due piedi. E pensare
che quel pover'uomo di Geppetto era rimasto
a casa, a tremare dal freddo in maniche di
camicia, per comprare l'Abbecedario al figliuolo!
</p>
<div class="chapter">
<p>
<span class="pagenum" id="Page_51">[51]</span>
</p>
<h2 id="capX">X.
<span class="smaller">I burattini riconoscono il loro fratello Pinocchio e gli fanno una
grandissima festa; ma sul più bello esce fuori il burattinaio
Mangiafoco, e Pinocchio corre pericolo di fare una brutta fine.</span></h2>
</div>
<p>
Quando Pinocchio entrò nel teatrino delle marionette,
accadde un fatto che destò una mezza
rivoluzione.
</p>
<p>
Bisogna sapere che il sipario era tirato su, e
la commedia era già incominciata.
</p>
<p>
Sulla scena si vedevano Arlecchino e Pulcinella,
che bisticciavano fra di loro e, secondo il
solito, minacciavano da un momento all'altro di
scambiarsi un carico di schiaffi e di bastonate.
</p>
<p>
La platea tutta attenta, si mandava a male
dalle grandi risate, nel sentire il battibecco di
quei due burattini, che gestivano e si trattavano
d'ogni vitupero con tanta verità, come se fossero
proprio due animali ragionevoli e due persone
di questo mondo.
</p>
<p>
Quando all'improvviso, che è che non è, Arlecchino
smette di recitare, e voltandosi verso il
pubblico e accennando colla mano qualcuno in
<span class="pagenum" id="Page_52">[52]</span>
fondo alla platea, comincia a urlare in tono
drammatico:
</p>
<p>
— Numi del firmamento! sogno o son desto?
Eppure quello laggiù è Pinocchio!...
</p>
<p>
— È Pinocchio davvero! — grida Pulcinella.
</p>
<div class="figcenter" role="figure" aria-labelledby="ebm_caption13"><a id="fill52"></a>
<img alt="" src="images/ill52.jpg" id="id-599095940051148494">
<p class="caption" id="ebm_caption13">.... Eppure quello laggiù è Pinocchio!...</p>
</div>
<p>
— È proprio lui! — strilla la signora Rosaura,
facendo capolino in fondo alla scena.
</p>
<p>
— È Pinocchio! è Pinocchio! — urlarono in
coro tutti i burattini, uscendo a salti fuori delle
quinte.
</p>
<p>
— È Pinocchio! È il nostro fratello Pinocchio!
Evviva Pinocchio!...
</p>
<p>
— Pinocchio, vieni quassù da me! — grida
Arlecchino — vieni a gettarti fra le braccia dei
tuoi fratelli di legno! —
</p>
<p>
<span class="pagenum" id="Page_53">[53]</span>
</p>
<p>
A questo affettuoso invito, Pinocchio spicca
un salto, e di fondo alla platea va nei posti distinti;
poi con un altro salto, dai posti distinti
monta sulla testa del direttore d'orchestra, e di
lì schizza sul palcoscenico.
</p>
<p>
È impossibile figurarsi gli abbracciamenti, gli
strizzoni di collo, i pizzicotti dell'amicizia e le
zuccate della vera e sincera fratellanza, che Pinocchio
ricevè in mezzo a tanto arruffio degli
attori e delle attrici di quella compagnia drammatico-vegetale.
</p>
<p>
Questo spettacolo era commovente, non c'è
che dire: ma il pubblico della platea, vedendo
che la commedia non andava più avanti, s'impazientì
e prese a gridare: — Vogliamo la commedia!
vogliamo la commedia! —
</p>
<p>
Tutto fiato buttato via, perchè i burattini, invece
di continuare la recita, raddoppiarono il
chiasso e le grida, e, postosi Pinocchio sulle spalle,
se lo portarono in trionfo ai lumi della ribalta.
</p>
<p>
Allora uscì fuori il burattinaio, un omone così
brutto, che metteva paura soltanto a guardarlo.
Aveva una barbaccia nera come uno scarabocchio
d'inchiostro, e tanto lunga, che gli scendeva
dal mento fino a terra: basta dire che, quando
camminava se la pestava coi piedi. La sua bocca
era larga come un forno, i suoi occhi parevano
<span class="pagenum" id="Page_54">[54]</span>
due lanterne di vetro rosso, col lume acceso di
dietro; e con le mani schioccava una grossa
frusta, fatta di serpenti e di code di volpe attorcigliate
insieme.
</p>
<div class="figcenter" role="figure" aria-labelledby="ebm_caption14"><a id="fill54"></a>
<img alt="" src="images/ill54.jpg" id="id-8822475306261293582">
<p class="caption" id="ebm_caption14">All'apparizione inaspettata del burattinaio, ammutolirono tutti.</p>
</div>
<p>
All'apparizione inaspettata del burattinaio, ammutolirono
tutti: nessuno fiatò più. Si sarebbe
sentito volare una mosca. Quei poveri burattini,
maschi e femmine, tremavano come tante foglie.
</p>
<p>
<span class="pagenum" id="Page_55">[55]</span>
</p>
<p>
— Perchè sei venuto a mettere lo scompiglio
nel mio teatro? — domandò il burattinaio a Pinocchio,
con un vocione d'Orco gravemente infreddato
di testa.
</p>
<p>
— La creda, illustrissimo, che la colpa non è
stata mia!...
</p>
<p>
— Basta così! stasera faremo i nostri conti. —
</p>
<p>
Difatti, finita la recita della commedia, il burattinaio
andò in cucina, dov'egli s'era preparato
per cena un bel montone, che girava lentamente
infilato nello spiede. E perchè gli mancavano le
legna per finirlo di cuocere e di rosolare, chiamò
Arlecchino e Pulcinella e disse loro:
</p>
<p>
— Portatemi di qua quel burattino, che troverete
attaccato al chiodo. Mi pare un burattino
fatto di un legname molto asciutto, e sono sicuro
che a buttarlo sul fuoco, mi darà una bellissima
fiammata all'arrosto. —
</p>
<p>
Arlecchino e Pulcinella da principio esitarono;
ma impauriti da un'occhiataccia del loro padrone,
obbedirono: e dopo tornarono in cucina
portando sulle braccia il povero Pinocchio, il
quale, divincolandosi come un'anguilla fuori dell'acqua,
strillava disperatamente: — Babbo mio,
salvatemi! Non voglio morire, no, non voglio
morire!... —
</p>
<div class="chapter">
<p>
<span class="pagenum" id="Page_56">[56]</span>
</p>
<h2 id="capXI">XI.
<span class="smaller">Mangiafoco starnutisce e perdona a Pinocchio, il quale poi difende
dalla morte il suo amico Arlecchino.</span></h2>
</div>
<p>
Il burattinaio Mangiafoco (che questo era il
suo nome) pareva un uomo spaventoso, non dico
di no, specie con quella sua barbaccia nera che,
a uso grembiale, gli copriva tutto il petto e
tutte le gambe; ma nel fondo poi non era
un cattiv'uomo. Prova ne sia, che quando vide
portarsi davanti quel povero Pinocchio, che si
dibatteva per ogni verso, urlando «Non voglio
morire, non voglio morire!» principiò subito a
commuoversi e a impietosirsi; e dopo aver resistito
un bel pezzo, alla fine non ne potè più,
e lasciò andare un sonorosissimo starnuto.
</p>
<p>
A quello starnuto, Arlecchino che fino allora
era stato afflitto e ripiegato come un salcio piangente,
si fece tutto allegro in viso, e chinatosi
verso Pinocchio gli bisbigliò sottovoce:
</p>
<p>
— Buone nuove, fratello! Il burattinaio ha
starnutito, e questo è segno che s'è mosso a
compassione per te, e oramai sei salvo. —
</p>
<p>
Perchè bisogna sapere che, mentre tutti gli
<span class="pagenum" id="Page_57">[57]</span>
uomini quando si sentono impietositi per qualcuno,
o piangono, o per lo meno fanno finta di
rasciugarsi gli occhi, Mangiafoco, invece, ogni
volta che s'inteneriva davvero, aveva il vizio di
starnutire. Era un modo come un altro, per dare
a conoscere agli altri la sensibilità del suo cuore.
</p>
<p>
Dopo avere starnutito, il burattinaio, seguitando
a fare il burbero, gridò a Pinocchio:
</p>
<p>
— Finiscila di piangere! I tuoi lamenti mi
hanno messo un'uggiolina qui in fondo allo
stomaco.... sento uno spasimo, che quasi quasi....
<i>etcì, etcì!</i> — e fece altri due starnuti.
</p>
<p>
— Felicità! — disse Pinocchio.
</p>
<p>
— Grazie. E il tuo babbo e la tua mamma
sono sempre vivi? — domandò Mangiafoco.
</p>
<p>
— Il babbo, sì; la mamma non l'ho mai conosciuta.
</p>
<p>
— Chi lo sa che dispiacere sarebbe per il tuo
vecchio padre, se ora ti facessi gettare fra quei
carboni ardenti. Povero vecchio! lo compatisco....
<i>etcì, etcì, etcì</i>, — e fece altri tre starnuti.
</p>
<p>
— Felicità! — disse Pinocchio.
</p>
<p>
— Grazie. Del resto bisogna compatire anche
me, perchè come vedi, non ho più legna per finire
di cuocere quel montone arrosto, e tu, dico
la verità, in questo caso mi avresti fatto un gran
comodo! Ma ormai mi sono impietosito e ci vuol
pazienza. Invece di te, metterò a bruciare sotto
<span class="pagenum" id="Page_58">[58]</span>
lo spiede qualche burattino della mia compagnia.
Olà, giandarmi! —
</p>
<p>
A questo comando comparvero subito due
giandarmi di legno, lunghi lunghi, secchi secchi,
col cappello a lucerna in testa e colla sciabola
sfoderata in mano.
</p>
<div class="figcenter" role="figure" aria-labelledby="ebm_caption15"><a id="fill58"></a>
<img alt="" src="images/ill58.jpg" id="id-5606326307576334781">
<p class="caption" id="ebm_caption15">— Pigliatemi lì quell'Arlecchino....</p>
</div>
<p>
Allora il burattinaio disse loro con voce rantolosa:
</p>
<p>
— Pigliatemi lì quell'Arlecchino, legatelo ben
<span class="pagenum" id="Page_59">[59]</span>
bene, e poi gettatelo a bruciare sul fuoco. Io
voglio che il mio montone sia arrostito bene! —
</p>
<p>
Figuratevi il povero Arlecchino! Fu tanto il
suo spavento, che le gambe gli si ripiegarono e
cadde bocconi per terra.
</p>
<p>
Pinocchio alla vista di quello spettacolo straziante,
andò a gettarsi ai piedi del burattinaio,
e piangendo dirottamente e bagnandogli di lacrime
tutti i peli della lunghissima barba, cominciò
a dire con voce supplichevole:
</p>
<p>
— Pietà, signor Mangiafoco!...
</p>
<p>
— Qui non ci sono signori! — replicò duramente
il burattinaio.
</p>
<p>
— Pietà, signor Cavaliere!...
</p>
<p>
— Qui non ci sono cavalieri!
</p>
<p>
— Pietà, signor Commendatore!
</p>
<p>
— Qui non ci sono commendatori!
</p>
<p>
— Pietà, Eccellenza!... —
</p>
<p>
A sentirsi chiamare Eccellenza, il burattinaio
fece subito il bocchino tondo, e diventato tutt'a
un tratto più umano e più trattabile, disse a Pinocchio:
</p>
<p>
— Ebbene, che cosa vuoi da me?
</p>
<p>
— Vi domando grazia per il povero Arlecchino!...
</p>
<p>
— Qui non c'è grazia che tenga. Se ho risparmiato
te, bisogna che faccia mettere sul fuoco
lui, perchè io voglio che il mio montone sia arrostito
bene.
</p>
<p>
<span class="pagenum" id="Page_60">[60]</span>
</p>
<p>
— In questo caso — gridò fieramente Pinocchio,
rizzandosi e gettando via il suo berretto di
midolla di pane — in questo caso conosco qual è
il mio dovere. Avanti, signori giandarmi! Legatemi
e gettatemi là fra quelle fiamme. No, non
è giusta che il povero Arlecchino, il vero amico
mio, debba morire per me! —
</p>
<p>
Queste parole, pronunziate con voce alta e con
accento eroico, fecero piangere tutti i burattini
che erano presenti a quella scena. Gli stessi giandarmi,
sebbene fossero di legno, piangevano come
due agnellini di latte.
</p>
<p>
Mangiafoco, sul principio, rimase duro e immobile
come un pezzo di ghiaccio: ma poi, adagio
adagio, cominciò anche lui a commuoversi
e a starnutire. E fatti quattro o cinque starnuti,
aprì affettuosamente le braccia e disse a Pinocchio:
</p>
<p>
— Tu sei un gran bravo ragazzo! Vieni qua
da me, e dammi un bacio. —
</p>
<p>
Pinocchio corse subito, e arrampicandosi come
uno scoiattolo su per la barba del burattinaio,
andò a posargli un bellissimo bacio sulla
punta del naso.
</p>
<p>
— Dunque la grazia è fatta? — domandò il
povero Arlecchino, con un fil di voce che si sentiva
appena.
</p>
<p>
<span class="pagenum" id="Page_61">[61]</span>
</p>
<div class="figcenter" role="figure" aria-labelledby="ebm_caption16"><a id="fill61"></a>
<img alt="" src="images/ill61.jpg" id="id-2987093492345226315">
<p class="caption" id="ebm_caption16">E arrampicandosi come uno scoiattolo su per la barba del burattinaio....</p>
</div>
<p>
<span class="pagenum" id="Page_63">[63]</span>
</p>
<p>
— La grazia è fatta! — rispose Mangiafoco;
poi soggiunse sospirando e tentennando il capo:
</p>
<p>
— Pazienza! per questa sera mi rassegnerò a
mangiare il montone mezzo crudo: ma un'altra
volta, guai a chi toccherà!... —
</p>
<div class="figcenter"><a id="fill63"></a>
<img alt="" src="images/ill63.jpg" id="id-8277394585783126179">
</div>
<p>
Alla notizia della grazia ottenuta, i burattini
corsero tutti sul palcoscenico e, accesi i lumi e
i lampadari come in serata di gala, cominciarono
a saltare e a ballare.
</p>
<p>
Era l'alba e ballavano sempre.
</p>
<div class="chapter">
<p>
<span class="pagenum" id="Page_64">[64]</span>
</p>
<h2 id="capXII">XII.
<span class="smaller">Il burattinaio Mangiafoco regala cinque monete d'oro a Pinocchio
perchè le porti al suo babbo Geppetto: e Pinocchio,
invece, si lascia abbindolare dalla Volpe e dal Gatto e se
ne va con loro.</span></h2>
</div>
<p>
Il giorno dipoi Mangiafoco chiamò in disparte
Pinocchio e gli domandò:
</p>
<p>
— Come si chiama tuo padre?
</p>
<p>
— Geppetto.
</p>
<p>
— E che mestiere fa?
</p>
<p>
— Il povero.
</p>
<p>
— Guadagna molto?
</p>
<p>
— Guadagna tanto quanto ci vuole per non
aver mai un centesimo in tasca. Si figuri che
per comprarmi l'Abbecedario della scuola dovè
vendere l'unica casacca che aveva addosso: una
casacca che, fra toppe e rimendi, era tutta una
piaga.
</p>
<p>
— Povero diavolo! Mi fa quasi compassione.
Ecco qui cinque monete d'oro. Va' subito a portargliele,
e salutalo tanto da parte mia. —
</p>
<p>
Pinocchio, come è facile immaginarselo, ringraziò
<span class="pagenum" id="Page_65">[65]</span>
mille volte il burattinaio: abbracciò, a uno
a uno, tutti i burattini della compagnia, anche
i giandarmi; e fuori di sè dalla contentezza, si
mise in viaggio per ritornarsene a casa sua.
</p>
<div class="figcenter" role="figure" aria-labelledby="ebm_caption17"><a id="fill65"></a>
<img alt="" src="images/ill65.jpg" id="id-4127880900533176586">
<p class="caption" id="ebm_caption17">— Com'è che sai il mio nome?</p>
</div>
<p>
Ma non aveva fatto ancora mezzo chilometro,
che incontrò per la strada una Volpe zoppa da
un piede e un Gatto cieco da tutt'e due gli occhi,
che se ne andavano là là, aiutandosi fra di
loro, da buoni compagni di sventura. La Volpe,
che era zoppa, camminava appoggiandosi al Gatto:
e il Gatto, che era cieco, si lasciava guidare
dalla Volpe.
</p>
<p>
— Buon giorno, Pinocchio, — gli disse la Volpe,
salutandolo garbatamente.
</p>
<p>
<span class="pagenum" id="Page_66">[66]</span>
</p>
<p>
— Com'è che sai il mio nome? — domandò il
burattino.
</p>
<p>
— Conosco bene il tuo babbo.
</p>
<p>
— Dove l'hai veduto?
</p>
<p>
— L'ho veduto ieri sulla porta di casa sua.
</p>
<p>
— E che cosa faceva?
</p>
<p>
— Era in maniche di camicia e tremava dal
freddo.
</p>
<p>
— Povero babbo! Ma, se Dio vuole, da oggi
in poi non tremerà più!
</p>
<p>
— Perchè?
</p>
<p>
— Perchè io sono diventato un gran signore.
</p>
<p>
— Un gran signore tu? — disse la Volpe, e
cominciò a ridere di un riso sguaiato e canzonatore:
e il Gatto rideva anche lui, ma per non
darlo a vedere, si pettinava i baffi colle zampine
davanti.
</p>
<p>
— C'è poco da ridere — gridò Pinocchio impermalito.
— Mi dispiace davvero di farvi venire
l'acquolina in bocca, ma queste qui, se ve ne intendete,
sono cinque bellissime monete d'oro. —
</p>
<p>
E tirò fuori le monete avute in regalo da Mangiafoco.
</p>
<p>
Al simpatico suono di quelle monete, la Volpe
per un moto involontario allungò la gamba che
pareva rattrappita, e il Gatto spalancò tutt'e
due gli occhi, che parvero due lanterne verdi;
<span class="pagenum" id="Page_67">[67]</span>
ma poi li richiuse subito, tant'è vero che Pinocchio
non si accòrse di nulla.
</p>
<p>
— E ora — gli domandò la Volpe — che cosa
vuoi farne di codeste monete?
</p>
<p>
— Prima di tutto — rispose il burattino — voglio
comprare per il mio babbo una bella casacca
nuova, tutta d'oro e d'argento, e coi bottoni di
brillanti: e poi voglio comprare un Abbecedario
per me.
</p>
<p>
— Per te?
</p>
<p>
— Davvero: perchè voglio andare a scuola e
mettermi a studiare a buono.
</p>
<p>
— Guarda me! — disse la Volpe. — Per la
passione sciocca di studiare ho perduto una
gamba.
</p>
<p>
— Guarda me! — disse il Gatto. — Per la passione
sciocca di studiare ho perduto la vista di
tutt'e due gli occhi. —
</p>
<p>
In quel mentre un Merlo bianco, che se ne
stava appollaiato sulla siepe della strada, fece il
suo solito verso e disse:
</p>
<p>
— Pinocchio, non dar retta ai consigli dei cattivi
compagni: se no, te ne pentirai! —
</p>
<p>
Povero Merlo, non l'avesse mai detto! Il Gatto
spiccando un gran salto, gli si avventò addosso,
e senza dargli nemmeno il tempo di dire <i>ohi</i>, se
lo mangiò in un boccone con le penne e tutto.
</p>
<p>
<span class="pagenum" id="Page_68">[68]</span>
</p>
<p>
Mangiato che l'ebbe e ripulitosi la bocca, chiuse
gli occhi daccapo e ricominciò a fare il cieco come
prima.
</p>
<p>
— Povero Merlo! — disse Pinocchio al Gatto
— perchè l'hai trattato così male?
</p>
<div class="figcenter" role="figure" aria-labelledby="ebm_caption18"><a id="fill68"></a>
<img alt="" src="images/ill68.jpg" id="id-1590764502537378009">
<p class="caption" id="ebm_caption18">Spiccando un gran salto, gli si avventò addosso.</p>
</div>
<p>
— Ho fatto per dargli una lezione. Così un'altra
volta imparerà a non metter bocca nei discorsi
degli altri. —
</p>
<p>
Erano giunti più che a mezza strada, quando
la Volpe, fermandosi di punto in bianco, disse
al burattino:
</p>
<p>
— Vuoi tu raddoppiare le tue monete d'oro?
</p>
<p>
— Cioè?
</p>
<p>
<span class="pagenum" id="Page_69">[69]</span>
</p>
<p>
— Vuoi tu, di cinque miserabili zecchini, farne
cento, mille, duemila?
</p>
<p>
— Magari! e la maniera?
</p>
<p>
— La maniera è facilissima. Invece di tornartene
a casa tua, dovresti venir con noi.
</p>
<p>
— E dove mi volete condurre?
</p>
<p>
— Nel paese dei Barbagianni. —
</p>
<p>
Pinocchio ci pensò un poco, e poi disse risolutamente:
</p>
<p>
— No, non ci voglio venire. Oramai sono vicino
a casa, e voglio andarmene a casa, dove
c'è il mio babbo che m'aspetta. Chi lo sa, povero
vecchio, quanto ha sospirato ieri, a non vedermi
tornare. Purtroppo io sono stato un figliuolo
cattivo, e il Grillo-parlante aveva ragione quando
diceva: «I ragazzi disobbedienti non possono aver
bene in questo mondo.» Ed io l'ho provato a mie
spese, perchè mi sono capitate molte disgrazie,
e anche ieri sera in casa di Mangiafoco ho corso
pericolo.... Brrr! mi viene i bordoni soltanto a
pensarci!
</p>
<p>
— Dunque, — disse la Volpe — vuoi proprio
andare a casa tua? Allora va' pure, e tanto peggio
per te.
</p>
<p>
— Tanto peggio per te! — ripetè il Gatto.
</p>
<p>
— Pensaci bene, Pinocchio, perchè tu dai un
calcio alla fortuna.
</p>
<p>
<span class="pagenum" id="Page_70">[70]</span>
</p>
<p>
— Alla fortuna! — ripetè il Gatto.
</p>
<p>
— I tuoi cinque zecchini, dall'oggi al domani
sarebbero diventati duemila.
</p>
<p>
— Duemila! — ripetè il Gatto.
</p>
<p>
— Ma com'è mai possibile che diventino tanti?
— domandò Pinocchio, restando a bocca aperta
dallo stupore.
</p>
<p>
— Te lo spiego subito; — disse la Volpe — bisogna
sapere che nel paese dei Barbagianni c'è
un campo benedetto chiamato da tutti il Campo
dei miracoli. Tu fai in questo campo una piccola
buca e ci metti dentro, per esempio, uno
zecchino d'oro. Poi ricoprì la buca con un po' di
terra: l'annaffi con due secchie d'acqua di fontana,
ci getti sopra una presa di sale, e la sera
te ne vai tranquillamente a letto. Intanto, durante
la notte, lo zecchino germoglia e fiorisce,
e la mattina dopo di levata, ritornando nel campo,
che cosa trovi? Trovi un bell'albero carico
di tanti zecchini d'oro quanti chicchi di grano
può avere una bella spiga nel mese di giugno.
</p>
<p>
— Sicchè dunque — disse Pinocchio sempre
più sbalordito — se io sotterrassi in quel campo
i miei cinque zecchini, la mattina dopo quanti
zecchini vi troverei?
</p>
<p>
— È un conto facilissimo; — rispose la Volpe
— un conto che puoi farlo sulla punta delle dita.
<span class="pagenum" id="Page_71">[71]</span>
Poni che ogni zecchino ti faccia un grappolo di
cinquecento zecchini: moltiplica il cinquecento
per cinque, e la mattina dopo trovi in tasca duemilacinquecento
zecchini lampanti e sonanti.
</p>
<p>
— Oh che bella cosa! — gridò Pinocchio, ballando
dall'allegrezza. — Appena che questi zecchini
li avrò raccolti, ne prenderò per me duemila
e gli altri cinquecento di più li darò in regalo a
voialtri due.
</p>
<p>
— Un regalo a noi? — gridò la Volpe sdegnandosi
e chiamandosi offesa. — Dio te ne liberi!
</p>
<p>
— Te ne liberi! — ripetè il Gatto.
</p>
<p>
— Noi — riprese la Volpe — non lavoriamo
per il vile interesse: noi lavoriamo per arricchire
gli altri.
</p>
<p>
— Gli altri! — ripetè il Gatto.
</p>
<p>
— Che brave persone! — pensò dentro di sè
Pinocchio: e dimenticandosi lì sul tamburo, del
suo babbo, della casacca nuova, dell'Abbecedario
e di tutti i buoni proponimenti fatti, disse
alla Volpe e al Gatto:
</p>
<p>
— Andiamo subito, io vengo con voi. —
</p>
<div class="chapter">
<p>
<span class="pagenum" id="Page_72">[72]</span>
</p>
<h2 id="capXIII">XIII.
<span class="smaller">L'osteria del «Gambero Rosso.»</span></h2>
</div>
<p>
Cammina, cammina, cammina, alla fine sul far
della sera arrivarono stanchi morti all'osteria del
Gambero Rosso.
</p>
<p>
— Fermiamoci un po' qui, — disse la Volpe —
tanto per mangiare un boccone e per riposarci
qualche ora. A mezzanotte poi ripartiremo, per
essere domani, all'alba, nel Campo dei miracoli. —
</p>
<p>
Entrati nell'osteria si posero tutt'e tre a tavola:
ma nessuno di loro aveva appetito.
</p>
<p>
Il povero Gatto, sentendosi gravemente indisposto
di stomaco, non potè mangiare altro che
trentacinque triglie con salsa di pomodoro e
quattro porzioni di trippa alla parmigiana: e
perchè la trippa non gli pareva condita abbastanza,
si rifece tre volte a chiedere il burro e
il formaggio grattato!
</p>
<p>
La Volpe avrebbe spelluzzicato volentieri qualche
cosa anche lei: ma siccome il medico le aveva
ordinato una grandissima dieta, così dovè contentarsi
di una semplice lepre dolce e forte, con
<span class="pagenum" id="Page_73">[73]</span>
un leggerissimo contorno di pollastre ingrassate
e di galletti di primo canto. Dopo la lepre si
fece portare per tornagusto un cibreino di pernici,
di starne, di conigli, di ranocchi, di lucertole
e d'uva paradisa; e poi non volle altro.
</p>
<div class="figcenter" role="figure" aria-labelledby="ebm_caption19"><a id="fill73"></a>
<img alt="" src="images/ill73.jpg" id="id-670021900079851989">
<p class="caption" id="ebm_caption19">Quello che mangiò meno di tutti fu Pinocchio.</p>
</div>
<p>
Aveva tanta nausea per il cibo, diceva lei, che
non poteva accostarsi nulla alla bocca.
</p>
<p>
Quello che mangiò meno di tutti fu Pinocchio.
Chiese uno spicchio di noce e un cantuccio di
pane e lasciò nel piatto ogni cosa. Il povero
figliuolo, col pensiero sempre fisso al Campo dei
<span class="pagenum" id="Page_74">[74]</span>
miracoli, aveva preso un'indigestione anticipata
di monete d'oro.
</p>
<p>
Quand'ebbero cenato, la Volpe disse all'oste:
</p>
<p>
— Datemi due buone camere, una per il signor
Pinocchio e un'altra per me e per il mio
compagno. Prima di ripartire stiacceremo un sonnellino.
Ricordatevi, però, che a mezzanotte vogliamo
essere svegliati per continuare il nostro
viaggio.
</p>
<p>
— Sissignore — rispose l'oste, e strizzò l'occhio
alla Volpe e al Gatto, come dire: «Ho mangiato
la foglia e ci siamo intesi!...» —
</p>
<p>
Appena che Pinocchio fu entrato nel letto, si
addormentò a colpo, e principiò a sognare. E sognando
gli pareva di essere in mezzo a un campo,
e questo campo era pieno di arboscelli carichi
di grappoli, e questi grappoli erano carichi di
zecchini d'oro che, dondolandosi mossi dal vento,
facevano <i>zin, zin, zin</i>, quasi volessero dire: «Chi
ci vuole, venga a prenderci.» Ma quando Pinocchio
fu sul più bello, quando cioè allungò,
la mano per prendere a manciate tutte quelle
belle monete e mettersele in tasca, si trovò svegliato
all'improvviso da tre violentissimi colpi
dati nella porta di camera.
</p>
<p>
Era l'oste che veniva a dirgli che la mezzanotte
era sonata.
</p>
<p>
<span class="pagenum" id="Page_75">[75]</span>
</p>
<p>
— E i miei compagni sono pronti? — gli domandò
il burattino.
</p>
<p>
— Altro che pronti! son partiti due ore fa.
</p>
<p>
— Perchè mai tanta fretta?
</p>
<p>
— Perchè il Gatto ha ricevuto un'imbasciata
che il suo gattino maggiore, malato di geloni ai
piedi, stava in pericolo di vita.
</p>
<div class="figcenter" role="figure" aria-labelledby="ebm_caption20"><a id="fill75"></a>
<img alt="" src="images/ill75.jpg" id="id-1579392032409114967">
<p class="caption" id="ebm_caption20">Era l'oste che veniva a dirgli che la mezzanotte era sonata.</p>
</div>
<p>
— E la cena l'hanno pagata?
</p>
<p>
— Che vi pare? Quelle lì sono persone troppo
educate, perchè facciano un affronto simile alla
signoria vostra.
</p>
<p>
<span class="pagenum" id="Page_76">[76]</span>
</p>
<p>
— Peccato! Quest'affronto mi avrebbe fatto
tanto piacere! — disse Pinocchio grattandosi il
capo. Poi domandò:
</p>
<p>
— E dove hanno detto di aspettarmi quei buoni
amici?
</p>
<p>
— Al Campo dei miracoli, domattina, allo spuntare
del giorno. —
</p>
<p>
Pinocchio pagò uno zecchino per la cena sua
e per quella dei suoi compagni, e dopo partì.
</p>
<p>
Ma si può dire che partisse a tastoni, perchè
fuori dell'osteria c'era un buio così buio, che
non ci si vedeva di qui a lì. Nella campagna
all'intorno non si sentiva alitare una foglia. Solamente
alcuni uccellacci notturni, traversando
la strada da una siepe all'altra, venivano a sbattere
le ali sul naso di Pinocchio, il quale, facendo
un salto indietro per la paura, gridava: — Chi va
là? — e l'eco delle colline circostanti ripeteva in
lontananza: — Chi va la? chi va là? chi va là? —
</p>
<p>
Intanto, mentre camminava, vide sul tronco di
un albero un piccolo animaletto, che riluceva di
una luce pallida e opaca, come un lumino da notte
dentro una lampada di porcellana trasparente.
</p>
<p>
— Chi sei? — gli domandò Pinocchio.
</p>
<p>
— Sono l'ombra del Grillo-parlante — rispose
l'animaletto con una vocina fioca fioca, che pareva
venisse dal mondo di là.
</p>
<p>
— Che vuoi da me? — disse il burattino.
</p>
<p>
<span class="pagenum" id="Page_77">[77]</span>
</p>
<p>
— Voglio darti un consiglio. Ritorna indietro
e porta i quattro zecchini, che ti sono rimasti,
al tuo povero babbo, che piange e si dispera per
non averti più veduto.
</p>
<p>
— Domani il mio babbo sarà un gran signore,
perchè questi quattro zecchini diventeranno duemila.
</p>
<p>
— Non ti fidare, ragazzo mio, di quelli che
promettono di farti ricco dalla mattina alla sera.
Per il solito o sono matti o imbroglioni! Dài
retta a me, ritorna indietro.
</p>
<p>
— E io invece voglio andare avanti.
</p>
<p>
— L'ora è tarda!...
</p>
<p>
— Voglio andare avanti.
</p>
<p>
— La nottata è scura....
</p>
<p>
— Voglio andare avanti.
</p>
<p>
— La strada è pericolosa....
</p>
<p>
— Voglio andare avanti.
</p>
<p>
— Ricordati che i ragazzi che vogliono fare di
capriccio e a modo loro, prima o poi se ne pentono.
</p>
<p>
— Le solite storie. Buona notte, Grillo.
</p>
<p>
— Buona notte, Pinocchio, e che il cielo ti
salvi dalla guazza e dagli assassini. —
</p>
<p>
Appena dette queste ultime parole, il Grillo-parlante
si spense a un tratto, come si spenge
un lume soffiandoci sopra, e la strada rimase più
buia di prima.
</p>
<div class="chapter">
<p>
<span class="pagenum" id="Page_78">[78]</span>
</p>
<h2 id="capXIV">XIV.
<span class="smaller">Pinocchio, per non aver dato retta ai buoni consigli
del Grillo-parlante, s'imbatte negli assassini.</span></h2>
</div>
<p>
— Davvero.... — disse fra sè il burattino rimettendosi
in viaggio — come siamo disgraziati
noialtri poveri ragazzi! Tutti ci sgridano, tutti ci
ammoniscono, tutti ci dànno dei consigli. A lasciarli
dire, tutti si metterebbero in capo di essere
i nostri babbi e i nostri maestri; tutti; anche i
Grilli-parlanti. Ecco qui: perchè io non ho voluto
dar retta a quell'uggioso di Grillo, chi lo sa
quante disgrazie, secondo lui, mi dovrebbero accadere!
Dovrei incontrare anche gli assassini!
Meno male che agli assassini io non ci credo, nè
ci ho creduto mai. Per me gli assassini sono stati
inventati apposta dai babbi, per far paura ai ragazzi
che vogliono andar fuori la notte. E poi,
se anche li trovassi qui sulla strada, mi darebbero
forse soggezione? Neanche per sogno, anderei
loro sul viso, gridando: «Signori assassini, che
<span class="pagenum" id="Page_79">[79]</span>
cosa vogliono da me? Si rammentino che con me
non si scherza! Se ne vadano dunque per i fatti
loro, e zitti!» A questa parlantina fatta sul serio,
quei poveri assassini, mi par di vederli, scapperebbero
via come il vento. Caso poi fossero tanto
ineducati da non volere scappare, allora scapperei
io, e così la farei finita.... —
</p>
<p>
Ma Pinocchio non potè finire il suo ragionamento,
perchè in quel punto gli parve di sentire
dietro di sè un leggerissimo fruscìo di foglie.
</p>
<p>
Si voltò a guardare, e vide nel buio due figuracce
nere, tutte imbacuccate in due sacchi da
carbone, le quali correvano dietro a lui a salti e
in punta di piedi, come se fossero due fantasmi.
</p>
<p>
— Eccoli davvero! — disse dentro di sè: e non
sapendo dove nascondere i quattro zecchini, se li
nascose in bocca e precisamente sotto la lingua.
</p>
<p>
Poi si provò a scappare. Ma non aveva ancora
fatto il primo passo, che sentì agguantarsi per le
braccia e intese due voci orribili e cavernose, che
gli dissero:
</p>
<p>
— O la borsa o la vita! —
</p>
<p>
Pinocchio non potendo rispondere con le parole
a motivo delle monete che aveva in bocca,
fece mille salamelecchi e mille pantomime, per
dare ad intendere a quei due incappati, di cui si
vedevano soltanto gli occhi attraverso i buchi dei
<span class="pagenum" id="Page_80">[80]</span>
sacchi, che lui era un povero burattino e che non
aveva in tasca nemmeno un centesimo falso.
</p>
<p>
— Via via! Meno ciarle e fuori i denari — gridarono
minacciosamente i due briganti.
</p>
<p>
E il burattino fece col capo e colle mani un
segno, come dire: «Non ne ho.»
</p>
<div class="figcenter" role="figure" aria-labelledby="ebm_caption21"><a id="fill80"></a>
<img alt="" src="images/ill80.jpg" id="id-8380554680275078725">
<p class="caption" id="ebm_caption21">Sentì agguantarsi per le braccia....</p>
</div>
<p>
— Metti fuori i denari o sei morto; — disse
l'assassino più alto di statura.
</p>
<p>
— Morto! — ripetè l'altro.
</p>
<p>
— E dopo ammazzato te, ammazzeremo anche
tuo padre!
</p>
<p>
— Anche tuo padre!
</p>
<p>
— No, no, no, il mio povero babbo no! — gridò
Pinocchio con accento disperato: ma nel gridare
così, gli zecchini gli sonarono in bocca.
</p>
<p>
<span class="pagenum" id="Page_81">[81]</span>
</p>
<p>
— Ah furfante! dunque i denari te li sei nascosti
sotto la lingua? Sputali subito! —
</p>
<p>
E Pinocchio, duro.
</p>
<p>
— Ah! tu fai il sordo? Aspetta un po', che penseremo
noi a farteli sputare! —
</p>
<p>
Difatti uno di loro afferrò il burattino per la
punta del naso e quell'altro lo prese per la bazza,
e lì cominciarono a tirare screanzatamente uno
per in qua l'altro per in là, tanto da costringerlo
a spalancare la bocca: ma non ci fu verso. La
bocca del burattino pareva inchiodata e ribadita.
</p>
<p>
Allora l'assassino più piccolo di statura, cavato
fuori un coltellaccio, provò a conficcarglielo a
guisa di leva e di scalpello fra le labbra: ma Pinocchio,
lesto come un lampo, gli azzannò la
mano coi denti, e dopo avergliela con un morso
staccata di netto, la sputò e figuratevi la sua
maraviglia quando, invece di una mano, si accòrse
di aver sputato in terra uno zampetto di
gatto.
</p>
<p>
Incoraggito da questa prima vittoria, si liberò
a forza dalle unghie degli assassini, e saltata la
siepe della strada, cominciò a fuggire per la campagna.
E gli assassini a correre dietro a lui, come
due cani dietro a una lepre: e quello che aveva
perduto uno zampetto correva con una gamba
sola, nè si è saputo mai come facesse.
</p>
<p>
<span class="pagenum" id="Page_82">[82]</span>
</p>
<p>
Dopo una corsa di quindici chilometri, Pinocchio
non ne poteva più. Allora vistosi perso, si arrampicò
su per il fusto di un altissimo pino e si
pose a sedere in vetta ai rami. Gli assassini tentarono
di arrampicarsi anche loro, ma giunti a metà
del fusto sdrucciolarono, e ricascando a terra, si
spellarono le mani e i piedi.
</p>
<p>
Non per questo si dettero per vinti: che anzi,
raccolto un fastello di legna secche a piè del
pino, vi appiccarono il fuoco. In men che non si
dice, il pino cominciò a bruciare e a divampare
come una candela agitata dal vento. Pinocchio,
vedendo che le fiamme salivano sempre più e
non volendo far la fine del piccione arrosto,
spiccò un bel salto di vetta all'albero, e via a
correre daccapo attraverso i campi e ai vigneti.
E gli assassini dietro, sempre dietro, senza stancarsi
mai.
</p>
<p>
Intanto cominciava a baluginare il giorno e si
trovò improvvisamente sbarrato il passo da un
fosso largo e profondissimo, tutto pieno di acquaccia
sudicia, color del caffè e latte. Che fare? «Una,
due, tre!» gridò il burattino, e slanciandosi con
una gran rincorsa, saltò dall'altra parte. E gli assassini
saltarono anche loro, ma non avendo preso
bene la misura, <i>patatunfete!</i>... cascarono giù nel
bel mezzo del fosso. Pinocchio che sentì il tonfo
<span class="pagenum" id="Page_83">[83]</span>
e gli schizzi dell'acqua, urlò ridendo e seguitando
a correre:
</p>
<p>
— Buon bagno, signori assassini. —
</p>
<p>
E già si figurava che fossero bell'e affogati,
quando invece, voltandosi a guardare, si accòrse
che gli correvano dietro tutt'e due, sempre imbacuccati
nei loro sacchi, e grondanti acqua come
due panieri sfondati.
</p>
<div class="chapter">
<p>
<span class="pagenum" id="Page_84">[84]</span>
</p>
<h2 id="capXV">XV.
<span class="smaller">Gli assassini inseguono Pinocchio; e dopo averlo raggiunto
lo impiccano a un ramo della Quercia grande.</span></h2>
</div>
<p>
Allora il burattino, perdutosi d'animo fu proprio
sul punto di gettarsi a terra e di darsi per
vinto, quando, nel girare gli occhi all'intorno,
vide fra mezzo al verde cupo degli alberi biancheggiare
in lontananza una casina candida come
la neve.
</p>
<p>
— Se io avessi tanto fiato da arrivare fino a
quella casa, forse sarei salvo! — disse dentro
di sè.
</p>
<p>
E senza indugiare un minuto, riprese a correre
per il bosco a carriera distesa. E gli assassini
sempre dietro.
</p>
<p>
Dopo una corsa disperata di quasi due ore,
finalmente, tutto trafelato, arrivò alla porta di
quella casina e bussò.
</p>
<p>
Nessuno rispose.
</p>
<p>
Tornò a bussare con maggior violenza, perchè
<span class="pagenum" id="Page_85">[85]</span>
sentiva avvicinarsi il rumore dei passi e il respiro
grosso e affannoso dei suoi persecutori.
</p>
<p>
Lo stesso silenzio.
</p>
<p>
Avvedutosi che il bussare non giovava a nulla,
cominciò per disperazione a dare calci e zuccate
nella porta. Allora si affacciò alla finestra una
bella Bambina, coi capelli turchini e il viso bianco
come un'immagine di cera, gli occhi chiusi e le
mani incrociate sul petto, la quale senza muover
punto le labbra, disse con una vocina che pareva
venisse dall'altro mondo:
</p>
<p>
— In questa casa non c'è nessuno; sono tutti
morti.
</p>
<p>
— Aprimi almeno tu! — gridò Pinocchio piangendo
e raccomandandosi.
</p>
<p>
— Sono morta anch'io.
</p>
<p>
— Morta? e allora che cosa fai costì alla finestra?
</p>
<p>
— Aspetto la bara che venga a portarmi
via. —
</p>
<p>
Appena detto così, la Bambina disparve e la
finestra si richiuse senza far rumore.
</p>
<p>
— O bella Bambina dai capelli turchini, —
gridava Pinocchio — aprimi per carità! Abbi
compassione di un povero ragazzo inseguito dagli
assass.... —
</p>
<p>
Ma non potè finir la parola, perchè sentì afferrarsi
<span class="pagenum" id="Page_86">[86]</span>
per il collo, e le solite due vociacce che
gli brontolarono minacciosamente:
</p>
<p>
— Ora non ci scappi più! —
</p>
<p>
Il burattino, vedendosi balenare la morte dinanzi
agli occhi, fu preso da un tremito così
forte, che nel tremare, gli sonavano le giunture
delle sue gambe di legno e i quattro zecchini
che teneva nascosti sotto la lingua.
</p>
<p>
— Dunque? — gli domandarono gli assassini —
vuoi aprirla la bocca, sì o no? Ah! non rispondi?
Lascia fare: che questa volta te la faremo
aprir noi!... —
</p>
<p>
E cavati fuori due coltellacci lunghi lunghi e
affilati come rasoi, <i>zaff</i> e <i>zaff</i>... gli affibbiarono
due colpi nel mezzo alle reni.
</p>
<p>
Ma il burattino per sua fortuna era fatto d'un
legno durissimo, motivo per cui le lame, spezzandosi,
andarono in mille schegge e gli assassini
rimasero col manico dei coltelli in mano, a
guardarsi in faccia.
</p>
<p>
— Ho capito; — disse allora uno di loro — bisogna
impiccarlo. Impicchiamolo!
</p>
<p>
— Impicchiamolo — ripetè l'altro.
</p>
<p>
Detto fatto gli legarono le mani dietro le spalle,
e passatogli un nodo scorsoio intorno alla
gola, lo attaccarono penzoloni al ramo di una
grossa pianta detta la Quercia grande.
</p>
<p>
<span class="pagenum" id="Page_87">[87]</span>
</p>
<p>
Poi si posero là, seduti sull'erba, aspettando
che il burattino facesse l'ultimo sgambetto: ma
il burattino dopo tre ore aveva sempre gli occhi
aperti, la bocca chiusa e sgambettava più che mai.
</p>
<p>
Annoiati finalmente
di aspettare, si voltarono
a Pinocchio e
gli dissero sghignazzando:
</p>
<p>
— Addio a domani.
Quando domani torneremo
qui, si spera
che ci farai la garbatezza
di farti trovare
bell'e morto e con la
bocca spalancata. —
</p>
<p>
E se ne andarono.
</p>
<div class="figcenter"><a id="fill87"></a>
<img alt="" src="images/ill87.jpg" id="id-3711589245453852867">
</div>
<p>
Intanto s'era levato
un vento impetuoso
di tramontana, che
soffiando e mugghiando
con
rabbia, sbatacchiava
in qua e
in là il
povero
<span class="pagenum" id="Page_88">[88]</span>
impiccato, facendolo dondolare violentemente
come il battaglio d'una campana che suona a
festa. E quel dondolìo gli cagionava acutissimi
spasimi, e il nodo scorsoio, stringendosi sempre
più alla gola, gli toglieva il respiro.
</p>
<p>
A poco a poco gli occhi gli si appannarono;
e sebbene sentisse avvicinarsi la morte, pure sperava
sempre che da un momento a un altro sarebbe
capitata qualche anima pietosa a dargli
aiuto.
</p>
<p>
Ma quando, aspetta aspetta, vide che non compariva
nessuno, proprio nessuno, allora gli tornò
in mente il suo povero babbo.... e balbettò quasi
moribondo:
</p>
<p>
— Oh babbo mio! se tu fossi qui!... —
</p>
<p>
E non ebbe fiato per dir altro. Chiuse gli occhi,
aprì la bocca, stirò le gambe, e dato un
grande scrollone, rimase lì come intirizzito.
</p>
<div class="chapter">
<p>
<span class="pagenum" id="Page_89">[89]</span>
</p>
<h2 id="capXVI">XVI.
<span class="smaller">La bella Bambina dai capelli turchini fa raccogliere il burattino:
lo mette a letto, e chiama tre medici per sapere se
sia vivo o morto.</span></h2>
</div>
<p>
In quel mentre che il povero Pinocchio impiccato
dagli assassini a un ramo della Quercia
grande, pareva oramai più morto che vivo, la
bella Bambina dai capelli turchini si affacciò daccapo
alla finestra, e impietositasi alla vista di
quell'infelice che, sospeso per il collo, ballava il
trescone alle ventate di tramontana, battè per
tre volte le mani insieme, e fece tre piccoli colpi.
</p>
<p>
A questo segnale si sentì un gran rumore di
ali che volavano con foga precipitosa, e un
grosso Falco venne a posarsi sul davanzale della
finestra.
</p>
<p>
— Che cosa comandate, mia graziosa Fata?
— disse il Falco abbassando il becco in atto di
riverenza; perchè bisogna sapere, che la Bambina
dai capelli turchini, non era altro, in fin
dei conti, che una buonissima Fata, che da più
di mill'anni abitava nelle vicinanze di quel bosco.
</p>
<p>
<span class="pagenum" id="Page_90">[90]</span>
</p>
<p>
— Vedi tu quel burattino attaccato penzoloni
a un ramo della Quercia grande?
</p>
<p>
— Lo vedo.
</p>
<p>
— Orbene: vola subito laggiù; rompi col tuo
fortissimo becco il nodo
che lo tiene sospeso in
aria, e posalo delicatamente
sdraiato sull'erba,
a piè della Quercia. —
</p>
<p>
Il Falco volò via, e
dopo due minuti tornò
dicendo:
</p>
<p>
— Quel che mi avete
comandato è fatto.
</p>
<p>
— E come l'hai trovato?
Vivo o morto?
</p>
<div class="figcenter" role="figure" aria-labelledby="ebm_caption22"><a id="fill90"></a>
<img alt="" src="images/ill90.jpg" id="id-3206947795333929364">
<p class="caption" id="ebm_caption22">Un grosso Falco venne a posarsi
sul davanzale della finestra.</p>
</div>
<p>
— A vederlo pareva morto, ma non dev'essere
ancora morto perbene, perchè appena gli ho
sciolto il nodo scorsoio che lo stringeva intorno
alla gola, ha lasciato andare un sospiro, balbettando
a mezza voce: «Ora mi sento meglio!...» —
</p>
<p>
<span class="pagenum" id="Page_91">[91]</span>
</p>
<p>
Allora la Fata, battendo le mani insieme, fece
due piccoli colpi, e apparve un magnifico Can-barbone,
che camminava ritto sulle gambe di
dietro, tale e quale come se fosse un uomo.
</p>
<p>
Il Can-barbone era vestito da cocchiere in livrea
di gala. Aveva in capo un nicchiettino a
tre punte gallonato d'oro, una parrucca bionda
coi riccioli che gli scendevano giù per il collo,
una giubba color di cioccolata coi bottoni di
brillanti e con due grandi tasche per tenervi gli
ossi, che gli regalava a pranzo la padrona, un
paio di calzon corti di velluto cremisi, le calze
di seta, gli scarpini scollati, e di dietro una specie
di fodera da ombrelli, tutta di raso turchino, per
mettervi dentro la coda, quando il tempo cominciava
a piovere.
</p>
<p>
— Su da bravo, Medoro! — disse la Fata al
Can-barbone. — Fa' subito attaccare la più bella
carrozza della mia scuderia e prendi la via del
bosco. Arrivato che sarai sotto la Quercia grande,
troverai disteso sull'erba un povero burattino
mezzo morto. Raccoglilo con garbo, posalo pari
pari sui cuscini della carrozza e portamelo qui.
Hai capito? —
</p>
<p>
Il Can-barbone, per fare intendere che aveva capito,
dimenò tre o quattro volte la fodera di raso
turchino, che aveva dietro, e partì come un barbero.
</p>
<p>
<span class="pagenum" id="Page_92">[92]</span>
</p>
<p>
Di lì a poco, si vide uscire dalla scuderia una
bella carrozzina color dell'aria, tutta imbottita
di penne di canarino e foderata nell'interno di
panna montata e di crema coi savoiardi. La carrozzina
era tirata da cento pariglie di topini
bianchi, e il Can-barbone, seduto a cassetta,
schioccava la frusta a destra e a sinistra, come
un vetturino quand'ha paura di aver fatto tardi.
</p>
<div class="figcenter" role="figure" aria-labelledby="ebm_caption23"><a id="fill92"></a>
<img alt="" src="images/ill92.jpg" id="id-4781181798421671471">
<p class="caption" id="ebm_caption23">Il Can-barbone partì come un barbero.</p>
</div>
<p>
Non era ancora passato un quarto d'ora che
la carrozzina tornò, e la Fata, che stava aspettando
sull'uscio di casa, prese in collo il povero
burattino, e portatolo in una cameretta che
aveva le pareti di madreperla, mandò subito a
chiamare i medici più famosi del vicinato.
</p>
<p>
E i medici arrivarono subito uno dopo l'altro:
arrivò cioè, un Corvo, una Civetta e un Grillo-parlante.
</p>
<p>
<span class="pagenum" id="Page_93">[93]</span>
</p>
<p>
— Vorrei saper da lor signori — disse la Fata,
rivolgendosi ai tre medici riuniti intorno al letto
di Pinocchio — vorrei sapere da lor signori se
questo disgraziato burattino sia vivo o morto!... —
</p>
<div class="figcenter" role="figure" aria-labelledby="ebm_caption24"><a id="fill93"></a>
<img alt="" src="images/ill93.jpg" id="id-213084673872173263">
<p class="caption" id="ebm_caption24">La Fata prese in collo il povero burattino.</p>
</div>
<p>
A quest'invito, il Corvo, facendosi avanti per
il primo, tastò il polso a Pinocchio; poi gli tastò
il naso, poi il dito mignolo dei piedi: e quand'ebbe
tastato ben bene, pronunziò solennemente
queste parole:
</p>
<p>
— A mio credere il burattino è bell'e morto:
ma se per disgrazia non fosse morto, allora sarebbe
indizio sicuro che è sempre vivo!
</p>
<p>
<span class="pagenum" id="Page_94">[94]</span>
</p>
<p>
— Mi dispiace — disse la Civetta — di dover
contraddire il Corvo, mio illustre amico e collega;
per me, invece, il burattino è sempre vivo; ma
se per disgrazia non fosse vivo, allora sarebbe
segno che è morto davvero.
</p>
<p>
— E lei non dice nulla? — domandò la Fata
al Grillo-parlante.
</p>
<p>
— Io dico che il medico prudente, quando non
sa quello che dice, la miglior cosa che possa fare,
è quella di stare zitto. Del resto quel burattino
lì, non m'è fisonomia nuova: io lo conosco da
un pezzo! —
</p>
<p>
Pinocchio, che fin allora era stato immobile
come un vero pezzo di legno, ebbe una specie
di fremito convulso, che fece scuotere tutto il
letto.
</p>
<p>
— Quel burattino lì — seguitò a dire il Grillo-parlante
— è una birba matricolata.... —
</p>
<p>
Pinocchio aprì gli occhi e li richiuse subito.
</p>
<p>
— È un monellaccio, uno svogliato, un vagabondo.... —
</p>
<p>
Pinocchio si nascose la faccia sotto i lenzuoli.
</p>
<p>
— Quel burattino lì è un figliuolo disubbidiente,
che farà morire di crepacuore il suo povero
babbo!... —
</p>
<p>
A questo punto si sentì nella camera un suono
soffocato di pianti e singhiozzi. Figuratevi come
<span class="pagenum" id="Page_95">[95]</span>
rimasero tutti, allorchè, sollevati un poco i lenzuoli,
si accorsero che quello che piangeva e
singhiozzava era Pinocchio.
</p>
<p>
— Quando il morto piange è segno che è in
via di guarigione — disse solennemente il Corvo.
</p>
<p>
— Mi duole di contraddire il mio illustre amico
e collega, — soggiunse la Civetta — ma per me
quando il morto piange, è segno che gli dispiace
a morire. —
</p>
<div class="chapter">
<p>
<span class="pagenum" id="Page_96">[96]</span>
</p>
<h2 id="capXVII">XVII.
<span class="smaller">Pinocchio mangia lo zucchero, ma non vuol purgarsi; però
quando vede i becchini che vengono a portarlo via, allora
si purga. Poi dice una bugia e per gastigo gli cresce il naso.</span></h2>
</div>
<p>
Appena i tre medici furono usciti di camera,
la Fata si accostò a Pinocchio, e, dopo averlo
toccato sulla fronte, si accòrse che era travagliato
da un febbrone da non si dire.
</p>
<p>
Allora sciolse un certa polverina bianca in un
mezzo bicchier d'acqua, e porgendolo al burattino,
gli disse amorosamente:
</p>
<p>
— Bevila, e in pochi giorni sarai guarito. —
</p>
<p>
Pinocchio guardò il bicchiere, storse un po' la
bocca, e poi domandò con voce di piagnisteo:
</p>
<p>
— È dolce o amara?
</p>
<p>
— È amara, ma ti farà bene.
</p>
<p>
— Se è amara non la voglio.
</p>
<p>
— Da' retta a me: bevila.
</p>
<p>
— A me l'amaro non mi piace.
</p>
<p>
— Bevila: e quando l'avrai bevuta, ti darò
una pallina di zucchero, per rifarti la bocca.
</p>
<p>
— Dov'è la pallina di zucchero?
</p>
<p>
<span class="pagenum" id="Page_97">[97]</span>
</p>
<p>
— Eccola qui — disse la Fata, tirandola fuori
da una zuccheriera d'oro.
</p>
<p>
— Prima voglio la pallina di zucchero, e poi
beverò quell'acquaccia amara....
</p>
<p>
— Me lo prometti?
</p>
<p>
— Sì.... —
</p>
<p>
La Fata gli dette la pallina, e Pinocchio dopo
averla sgranocchiata e ingoiata in un attimo, disse
leccandosi i labbri:
</p>
<p>
— Bella cosa se anche lo zucchero fosse una
medicina!... Mi purgherei tutt'i giorni.
</p>
<p>
— Ora mantieni la promessa e bevi queste
poche gocciole d'acqua, che ti renderanno la salute. —
</p>
<p>
Pinocchio prese di mala voglia il bicchiere in
mano e vi ficcò dentro la punta del naso: poi
se l'accostò alla bocca: poi tornò a ficcarci la
punta del naso: finalmente disse:
</p>
<p>
— È troppo amara! troppo amara! Io non la
posso bere.
</p>
<p>
— Come fai a dirlo, se non l'hai nemmeno assaggiata?
</p>
<p>
— Me lo figuro! L'ho sentita all'odore. Voglio
prima un'altra pallina di zucchero.... e poi la beverò! —
</p>
<p>
Allora la Fata, con tutta la pazienza di una
buona mamma, gli pose in bocca un altro po' di
<span class="pagenum" id="Page_98">[98]</span>
zucchero; e dopo gli presentò daccapo il bicchiere.
</p>
<p>
— Così non lo posso bere! — disse il burattino,
facendo mille smorfie.
</p>
<p>
— Perchè?
</p>
<p>
— Perchè mi dà noia quel guanciale che ho
laggiù sui piedi. —
</p>
<p>
La Fata gli levò il guanciale.
</p>
<p>
— È inutile! Nemmeno così la posso bere.
</p>
<p>
— Che cos'altro ti dà noia?
</p>
<p>
— Mi da noia l'uscio di camera, che è mezzo
aperto. —
</p>
<p>
La Fata andò, e chiuse l'uscio di camera.
</p>
<p>
— Insomma, — gridò Pinocchio dando in uno
scoppio di pianto — quest'acquaccia amara, non
la voglio bere, no, no, no!...
</p>
<p>
— Ragazzo mio, te ne pentirai....
</p>
<p>
— Non me n'importa....
</p>
<p>
— La tua malattia è grave.
</p>
<p>
— Non me n'importa.....
</p>
<p>
— La febbre ti porterà in poche ore all'altro
mondo....
</p>
<p>
— Non me n'importa....
</p>
<p>
— Non hai paura della morte?
</p>
<p>
— Nessuna paura! Piuttosto morire, che bevere
quella medicina cattiva. —
</p>
<p>
A questo punto, la porta della camera si spalancò,
<span class="pagenum" id="Page_99">[99]</span>
ed entrarono dentro quattro conigli neri
come l'inchiostro, che portavano sulle spalle una
piccola bara da morto.
</p>
<div class="figcenter" role="figure" aria-labelledby="ebm_caption25"><a id="fill99"></a>
<img alt="" src="images/ill99.jpg" id="id-3788595843966413470">
<p class="caption" id="ebm_caption25">Entrarono dentro quattro conigli neri come l'inchiostro.</p>
</div>
<p>
— Che cosa volete da me? — gridò Pinocchio,
rizzandosi tutto impaurito a sedere sul letto.
</p>
<p>
— Siamo venuti a prenderti — rispose il coniglio
più grosso.
</p>
<p>
<span class="pagenum" id="Page_100">[100]</span>
</p>
<p>
— A prendermi? Ma io non sono ancora morto!...
</p>
<p>
— Ancora no: ma ti restano pochi momenti di
vita, avendo tu ricusato di bevere la medicina, che
ti avrebbe guarito dalla febbre!
</p>
<p>
— O Fata mia, o Fata mia! — cominciò allora
a strillare il burattino — datemi subito quel
bicchiere.... Spicciatevi, per carità, perchè non
voglio morire, no.... non voglio morire. —
</p>
<p>
E preso il bicchiere con tutt'e due le mani,
lo votò in un fiato.
</p>
<p>
— Pazienza! — dissero i conigli. — Per questa
volta abbiamo fatto il viaggio a ufo. — E tiratisi
di nuovo la piccola bara sulle spalle, uscirono di
camera bofonchiando e mormorando fra i denti.
</p>
<p>
Fatto sta che di lì a pochi minuti, Pinocchio
saltò giù dal letto, bell'e guarito; perchè bisogna
sapere che i burattini di legno hanno il
privilegio di ammalarsi di rado e di guarire prestissimo.
</p>
<p>
E la Fata, vedendolo correre e ruzzare per la
camera, vispo e allegro come un gallettino di
primo canto, gli disse:
</p>
<p>
— Dunque la mia medicina t'ha fatto bene
davvero?
</p>
<p>
— Altro che bene! Mi ha rimesso al mondo!
</p>
<p>
— E allora come mai ti sei fatto tanto pregare
a beverla?
</p>
<p>
<span class="pagenum" id="Page_101">[101]</span>
</p>
<p>
— Egli è che noi ragazzi siamo tutti così! Abbiamo
più paura delle medicine che del male.
</p>
<p>
— Vergogna! I ragazzi dovrebbero sapere che
un buon medicamento preso a tempo, può salvarli
da una grave malattia e fors'anche dalla
morte....
</p>
<p>
— Oh! ma un'altra volta non mi farò tanto
pregare! Mi rammenterò di quei conigli neri, con
la bara sulle spalle.... e allora piglierò subito il
bicchiere in mano e giù....
</p>
<p>
— Ora vieni un po' qui da me, e raccontami
come andò che ti trovasti fra le mani degli assassini.
</p>
<p>
— Gli andò, che il burattinaio Mangiafoco, mi
dette cinque monete d'oro, e mi disse: — To', portale
al tuo babbo! — e io, invece, per la strada
trovai una Volpe e un Gatto, due persone molto
per bene, che mi dissero: — Vuoi che codeste
monete diventino mille e duemila? Vieni con noi,
e ti condurremo al Campo dei miracoli. — E io
dissi, andiamo; — e loro dissero: — Fermiamoci
qui all'osteria del Gambero Rosso, e dopo la mezzanotte
ripartiremo. — E io quando mi svegliai,
non c'erano più, perchè erano partiti. Allora io
cominciai a camminare di notte, che era un buio
che pareva impossibile, per cui trovai per la
strada due assassini dentro due sacchi da carbone,
<span class="pagenum" id="Page_102">[102]</span>
che mi dissero: — Metti fuori i quattrini;
— e io dissi: — non ce n'ho; — perchè le monete
d'oro me l'ero nascoste in bocca, e uno
degli assassini si provò a mettermi le mani in
bocca, e io con un morso gli staccai la mano e
poi la sputai, ma invece di una mano sputai
uno zampetto di gatto. E gli assassini a corrermi
dietro, e io corri che ti corri, finchè mi
raggiunsero, e mi legarono per il collo a un albero
di questo bosco col dire: — Domani torneremo
qui, e allora sarai morto e colla bocca
aperta, e così ti porteremo via le monete d'oro
che hai nascoste sotto la lingua. —
</p>
<p>
— E ora le quattro monete dove le hai messe?
— gli domandò la Fata.
</p>
<p>
— Le ho perdute! — rispose Pinocchio; ma
disse una bugia, perchè invece le aveva in tasca.
</p>
<p>
Appena detta la bugia il suo naso, che era già
lungo, gli crebbe subito due dita di più.
</p>
<p>
— E dove le hai perdute?
</p>
<p>
— Nel bosco qui vicino. —
</p>
<p>
A questa seconda bugia, il naso seguitò a crescere.
</p>
<p>
— Se le hai perdute nel bosco vicino — disse
la Fata — le cercheremo e le ritroveremo: perchè
tutto quello che si perde nel vicino bosco,
si ritrova sempre.
</p>
<p>
<span class="pagenum" id="Page_103">[103]</span>
</p>
<p>
— Ah! ora che mi rammento bene — replicò
il burattino imbrogliandosi — le quattro monete
non le ho perdute, ma senza avvedermene, le ho
inghiottite mentre bevevo la vostra medicina. —
</p>
<div class="figcenter" role="figure" aria-labelledby="ebm_caption26"><a id="fill103"></a>
<img alt="" src="images/ill103.jpg" id="id-4861956192461691923">
<p class="caption" id="ebm_caption26">Il naso gli si allungò in un modo così straordinario....</p>
</div>
<p>
A questa terza bugia, il naso gli si allungò in
un modo così straordinario, che il povero Pinocchio
non poteva più girarsi da nessuna parte.
Se si voltava di qui, batteva il naso nel letto o
nei vetri della finestra, se si voltava di là, lo
batteva nelle pareti o nella porta di camera, se
<span class="pagenum" id="Page_104">[104]</span>
alzava un po' di più il capo, correva il rischio
di ficcarlo in un occhio alla Fata.
</p>
<p>
E la Fata lo guardava e rideva.
</p>
<p>
— Perchè ridete? — gli domandò il burattino,
tutto confuso e impensierito di quel suo naso che
cresceva a occhiate.
</p>
<p>
— Rido della bugia che hai detto.
</p>
<p>
— Come mai sapete che ho detto una bugia?
</p>
<p>
— Le bugie, ragazzo mio, si riconoscono subito,
perchè ve ne sono di due specie: vi sono
le bugie che hanno le gambe corte, e le bugie
che hanno il naso lungo: la tua per l'appunto
è di quelle che hanno il naso lungo. —
</p>
<p>
Pinocchio, non sapendo più dove nascondersi
per la vergogna, si provò a fuggire di camera,
ma non gli riuscì. Il suo naso era cresciuto tanto,
che non passava più dalla porta.
</p>
<div class="chapter">
<p>
<span class="pagenum" id="Page_105">[105]</span>
</p>
<h2 id="capXVIII">XVIII.
<span class="smaller">Pinocchio ritrova la Volpe e il Gatto, e va con loro a seminare
le quattro monete nel Campo dei miracoli.</span></h2>
</div>
<p>
Come potete immaginarvelo, la Fata lasciò che
il burattino piangesse e urlasse una buona mezz'ora
a motivo di quel suo naso che non passava
più dalla porta di camera: e lo fece per dargli
una severa lezione e perchè si correggesse dal
brutto vizio di dire bugie, il più brutto vizio che
possa avere un ragazzo. Ma quando lo vide trasfigurato
e cogli occhi fuori della testa dalla gran
disperazione, allora, mossa a pietà, battè le mani
insieme, e a quel segnale entrarono in camera
dalla finestra un migliaio di grossi uccelli chiamati
<i>Picchi</i>, i quali, posatisi tutti sul naso di
Pinocchio, cominciarono a beccarglielo tanto e
poi tanto, che in pochi minuti quel naso enorme
e spropositato si trovò ridotto alla sua grandezza
naturale.
</p>
<p>
— Quanto siete buona, Fata mia, — disse il
burattino, asciugandosi gli occhi — e quanto
bene vi voglio!
</p>
<p>
<span class="pagenum" id="Page_106">[106]</span>
</p>
<p>
— Ti voglio bene anch'io, — rispose la Fata
— e se tu vuoi rimanere con me, tu sarai il mio
fratellino e io la tua buona sorellina....
</p>
<p>
— Io resterei volentieri.... ma il mio povero
babbo?
</p>
<p>
— Ho pensato a tutto. Il tuo babbo è stato
digià avvertito: e prima che faccia notte, sarà qui.
</p>
<p>
— Davvero? — gridò Pinocchio, saltando dall'allegrezza.
— Allora, Fatina mia, se vi contentate,
vorrei andargli incontro! Non vedo l'ora di
poter dare un bacio a quel povero vecchio, che
ha sofferto tanto per me!
</p>
<p>
— Va' pure, ma bada di non ti sperdere. Prendi
la via del bosco, e sono sicura che lo incontrerai. —
</p>
<p>
Pinocchio partì: e appena entrato nel bosco,
cominciò a correre come un capriòlo. Ma quando
fu arrivato a un certo punto, quasi in faccia alla
Quercia grande, si fermò, perchè gli parve di
aver sentito gente fra mezzo alle frasche. Difatti
vide apparire sulla strada, indovinate chi?... la
Volpe e il Gatto, ossia i due compagni di viaggio
coi quali aveva cenato all'osteria del Gambero
rosso.
</p>
<p>
— Ecco il nostro caro Pinocchio! — gridò la
Volpe, abbracciandolo e baciandolo. — Come mai
sei qui?
</p>
<p>
— Come mai sei qui? — ripetè il Gatto.
</p>
<p>
<span class="pagenum" id="Page_107">[107]</span>
</p>
<p>
— È una storia lunga — disse il burattino —
e ve la racconterò a comodo. Sappiate però che
l'altra notte, quando mi avete lasciato solo nell'osteria
ho trovato gli assassini per la strada....
</p>
<p>
— Gli assassini?... Oh povero amico! E che
cosa volevano?
</p>
<div class="figcenter" role="figure" aria-labelledby="ebm_caption27"><a id="fill107"></a>
<img alt="" src="images/ill107.jpg" id="id-8481253513675913804">
<p class="caption" id="ebm_caption27">— Ecco il nostro caro Pinocchio! — gridò la Volpe, abbracciandolo.</p>
</div>
<p>
— Mi volevano rubare le monete d'oro.
</p>
<p>
— Infami!... — disse la Volpe.
</p>
<p>
— Infamissimi! — ripetè il Gatto.
</p>
<p>
— Ma io cominciai a scappare — continuò a
dire il burattino — e loro sempre dietro: finchè
mi raggiunsero e m'impiccarono a un ramo di
quella quercia.... —
</p>
<p>
<span class="pagenum" id="Page_108">[108]</span>
</p>
<p>
E Pinocchio accennò la Quercia grande, che
era lì a due passi.
</p>
<p>
— Si può sentir di peggio? — disse la Volpe.
— In che mondo siamo condannati a vivere! Dove
troveremo un rifugio sicuro noialtri galantuomini? —
</p>
<p>
Nel tempo che parlavano così, Pinocchio si
accorse che il gatto era zoppo dalla gamba destra
davanti, perchè gli mancava in fondo tutto
lo zampetto cogli unghioli; per cui gli domandò:
</p>
<p>
— Che cosa hai fatto del tuo zampetto? —
</p>
<p>
Il gatto voleva rispondere qualche cosa, ma
s'imbrogliò. Allora la Volpe disse subito:
</p>
<p>
— Il mio amico è troppo modesto, e per questo
non risponde. Risponderò io per lui. Sappi
dunque che un'ora fa abbiamo incontrato sulla
strada un vecchio lupo, quasi svenuto dalla fame,
che ci ha chiesto un po' d'elemosina. Non avendo
noi da dargli nemmeno una lisca di pesce, che
cosa ha fatto l'amico mio, che ha davvero un
cuore di Cesare? Si è staccato coi denti uno
zampetto delle sue gambe davanti e l'ha gettato
a quella povera bestia, perchè potesse sdigiunarsi. —
</p>
<p>
E la Volpe, nel dir così si asciugò una lagrima.
</p>
<p>
Pinocchio, commosso anche lui, si avvicinò al
Gatto, sussurrandogli negli orecchi:
</p>
<p>
<span class="pagenum" id="Page_109">[109]</span>
</p>
<p>
— Se tutti i gatti ti somigliassero, fortunati i
topi!
</p>
<p>
— E ora che cosa fai in questi luoghi? — domandò
la Volpe al burattino.
</p>
<p>
— Aspetto il mio babbo, che deve arrivare qui
di momento in momento.
</p>
<p>
— E le tue monete d'oro?
</p>
<p>
— Le ho sempre in tasca, meno una che la
spesi all'osteria del Gambero rosso.
</p>
<p>
— E pensare che, invece di quattro monete,
potrebbero diventare domani mille e duemila!
Perchè non dài retta al mio consiglio? Perchè
non vai a seminarle nel Campo dei miracoli?
</p>
<p>
— Oggi è impossibile: vi anderò un altro giorno.
</p>
<p>
— Un altro giorno sarà tardi! — disse la Volpe.
</p>
<p>
— Perchè?
</p>
<p>
— Perchè quel campo è stato comprato da un
gran signore, e da domani in là non sarà più permesso
a nessuno di seminarvi i denari.
</p>
<p>
— Quant'è distante di qui il Campo dei miracoli?
</p>
<p>
— Due chilometri appena. Vuoi venire con
noi? Fra mezz'ora sei là: semini subito le quattro
monete: dopo pochi minuti ne raccogli duemila,
e stasera ritorni qui con le tasche piene.
Vuoi venire con noi? —
</p>
<p>
Pinocchio esitò un poco a rispondere, perchè
<span class="pagenum" id="Page_110">[110]</span>
gli tornò in mente la buona Fata, il vecchio Geppetto
e gli avvertimenti del Grillo-parlante; ma
poi finì col fare come fanno tutti i ragazzi senza
un fil di giudizio e senza cuore; finì, cioè, col
dare una scrollatina di capo, e disse alla Volpe
e al Gatto:
</p>
<p>
— Andiamo pure; io vengo con voi. —
</p>
<p>
E partirono.
</p>
<p>
Dopo aver camminato una mezza giornata arrivarono
a una città che aveva nome «Acchiappacitrulli.»
Appena entrato in città, Pinocchio
vide tutte le strade popolate di cani spelacchiati,
che sbadigliavano dall'appetito, di pecore tosate,
che tremavano dal freddo, e di galline rimaste
senza cresta e senza bargigli, che chiedevano
l'elemosina d'un chicco di granturco, di grosse
farfalle che non potevano più volare, perchè avevano
venduto le loro bellissime ali colorite, di
pavoni tutti scodati, che si vergognavano a farsi
vedere, e di fagiani che zampettavano cheti cheti,
rimpiangendo le loro scintillanti penne d'oro e
d'argento, ormai perdute per sempre.
</p>
<p>
In mezzo a questa folla di accattoni e di poveri
vergognosi, passavano di tanto in tanto alcune
carrozze signorili con entro o qualche Volpe,
o qualche Gazza ladra, o qualche uccellaccio di
rapina.
</p>
<p>
<span class="pagenum" id="Page_111">[111]</span>
</p>
<p>
— E il Campo dei miracoli dov'è? — domandò
Pinocchio.
</p>
<p>
— È qui a due passi. —
</p>
<div class="figcenter" role="figure" aria-labelledby="ebm_caption28"><a id="fill111"></a>
<img alt="" src="images/ill111.jpg" id="id-6668484817250322830">
<p class="caption" id="ebm_caption28">Vide tutte le strade popolate di cani spelacchiati.</p>
</div>
<p>
Detto fatto traversarono la città, e, usciti fuori
delle mura, si fermarono in un campo solitario
che, su per giù, somigliava a tutti gli altri campi.
</p>
<p>
— Eccoci giunti; — disse la Volpe al burattino
— ora chinati giù a terra, scava con le mani
una piccola buca nel campo, e mettici dentro le
monete d'oro. —
</p>
<p>
Pinocchio obbedì. Scavò la buca, ci pose le
<span class="pagenum" id="Page_112">[112]</span>
quattro monete d'oro che gli erano rimaste: e
dopo ricoprì la buca con un po' di terra.
</p>
<p>
— Ora poi — disse la Volpe — va' alla gora
qui vicina, prendi una secchia d'acqua e annaffia
il terreno dove hai seminato. —
</p>
<p>
Pinocchio andò alla gora, e perchè non aveva
lì per lì una secchia, si levò di piedi una ciabatta,
e riempitala d'acqua, annaffiò la terra che
copriva la buca. Poi domandò:
</p>
<p>
— C'è altro da fare?
</p>
<p>
— Nient'altro; — rispose la Volpe — ora possiamo
andar via. Tu poi ritorna qui fra una ventina
di minuti, e troverai l'arboscello già spuntato
dal suolo e coi rami tutti carichi di monete. —
</p>
<p>
Il povero burattino, fuori di sè dalla gran contentezza,
ringraziò mille volte la Volpe e il Gatto,
e promise loro un bellissimo regalo.
</p>
<p>
— Noi non vogliamo regali; — risposero que' due
malanni — a noi ci basta di averti insegnato il
modo di arricchire senza durar fatica, e siamo contenti
come pasque. —
</p>
<p>
Ciò detto salutarono Pinocchio, e augurandogli
una buona raccolta, se ne andarono per i fatti loro.
</p>
<div class="chapter">
<p>
<span class="pagenum" id="Page_113">[113]</span>
</p>
<h2 id="capXIX">XIX.
<span class="smaller">Pinocchio è derubato delle sue monete d'oro, e per gastigo
si busca quattro mesi di prigione.</span></h2>
</div>
<p>
Il burattino, ritornato in città, cominciò a contare
i minuti a uno a uno: e quando gli parve
che fosse l'ora, riprese subito la strada che menava
al Campo dei miracoli.
</p>
<p>
E mentre camminava con passo frettoloso, il
cuore gli batteva forte e gli faceva tic, tac, tic, tac,
come un orologio da sala, quando corre davvero.
E intanto pensava dentro di sè:
</p>
<p>
— E se invece di mille monete ne trovassi su
i rami dell'albero duemila?... E se invece di duemila,
ne trovassi cinquemila? e se invece di cinquemila,
ne trovassi centomila? O che bel signore,
allora, che diventerei!... Vorrei avere un bel palazzo,
mille cavallini di legno e mille scuderie, per
potermi baloccare, una cantina di rosolii e di alchermes,
e una libreria tutta piena di canditi, di
torte, di panettoni, di mandorlati e di cialdoni
colla panna. —
</p>
<p>
<span class="pagenum" id="Page_114">[114]</span>
</p>
<div class="figcenter" role="figure" aria-labelledby="ebm_caption29"><a id="fill114"></a>
<img alt="" src="images/ill114.jpg" id="id-8417740506243500182">
<p class="caption" id="ebm_caption29">Tirò fuori una mano di tasca
e si dette una lunghissima grattatina di capo.</p>
</div>
<p>
Così fantasticando, giunse in vicinanza del
campo, e lì si fermò a guardare se per caso avesse
potuto scorgere qualche albero coi rami carichi di
monete: ma non vide nulla. Fece altri cento passi
in avanti, e nulla; entrò sul campo.... andò proprio
su quella piccola buca, dove aveva sotterrato i
suoi zecchini, e nulla. Allora diventò pensieroso, e,
<span class="pagenum" id="Page_115">[115]</span>
dimenticando le regole del Galateo e della buona
creanza, tirò fuori una mano di tasca e si dette
una lunghissima grattatina di capo.
</p>
<p>
In quel mentre sentì fischiarsi negli orecchi
una gran risata: e voltandosi in su, vide sopra
un albero un grosso pappagallo, che si spollinava
le poche penne che aveva addosso.
</p>
<p>
— Perchè ridi? — gli domandò Pinocchio con
voce di bizza.
</p>
<p>
— Rido, perchè nello spollinarmi mi son fatto
il solletico sotto le ali. —
</p>
<p>
Il burattino non rispose. Andò alla gora e riempita
d'acqua la solita ciabatta, si pose nuovamente
ad annaffiare la terra, che ricopriva le monete
d'oro.
</p>
<p>
Quand'ecco che un'altra risata, anche più impertinente
della prima, si fece sentire nella solitudine
silenziosa di quel campo.
</p>
<p>
— Insomma, — gridò Pinocchio arrabbiandosi
— si può sapere, Pappagallo mal educato, di che
cosa ridi?
</p>
<p>
— Rido di quei barbagianni, che credono a
tutte le scioccherie e che si lasciano trappolare
da chi è più furbo di loro.
</p>
<p>
— Parli forse di me?
</p>
<p>
— Sì, parlo di te, povero Pinocchio: di te che
sei così dolce di sale, da credere che i denari si
<span class="pagenum" id="Page_116">[116]</span>
possano seminare e raccogliere nei campi, come
si seminano i fagiuoli e le zucche. Anch'io l'ho
creduto una volta, e oggi ne porto le pene. Oggi
(ma troppo tardi!) mi son dovuto persuadere che
per mettere insieme onestamente pochi soldi bisogna
saperseli guadagnare o col lavoro delle
proprie mani o coll'ingegno della propria testa.
</p>
<p>
— Non ti capisco — disse il burattino, che già
cominciava a tremare dalla paura.
</p>
<p>
— Pazienza! Mi spiegherò meglio — soggiunse
il Pappagallo. — Sappi dunque che, mentre tu eri
in città, la Volpe e il Gatto sono tornati in questo
campo: hanno preso le monete d'oro sotterrate,
e poi sono fuggiti come il vento. E ora,
chi li raggiunge è bravo! —
</p>
<p>
Pinocchio restò a bocca aperta, e non volendo
credere alle parole del Pappagallo, cominciò colle
mani e colle unghie a scavare il terreno che aveva
annaffiato. E scava, scava, scava, fece una buca
così profonda, che ci sarebbe entrato per ritto un
pagliaio: ma le monete non c'erano più.
</p>
<p>
Preso allora dalla disperazione, tornò di corsa
in città e andò difilato in tribunale, per denunziare
al giudice i due malandrini, che lo avevano
derubato.
</p>
<p>
Il giudice era uno scimmione della razza dei
Gorilla: un vecchio scimmione rispettabile per la
<span class="pagenum" id="Page_117">[117]</span>
sua grave età, per la sua barba bianca e specialmente
per i suoi occhiali d'oro, senza vetri, che
era costretto a portare continuamente, a motivo
d'una flussione d'occhi, che lo tormentava da parecchi
anni.
</p>
<div class="figcenter" role="figure" aria-labelledby="ebm_caption30"><a id="fill117"></a>
<img alt="" src="images/ill117.jpg" id="id-5817204165706554057">
<p class="caption" id="ebm_caption30">Pinocchio, alla presenza del giudice
raccontò per filo e per segno l'iniqua frode.</p>
</div>
<p>
Pinocchio, alla presenza del giudice, raccontò
per filo e per segno l'iniqua frode, di cui era stato
vittima; dette il nome, il cognome e i connotati
dei malandrini, e finì chiedendo giustizia.
</p>
<p>
Il giudice lo ascoltò con molta benignità; prese
vivissima parte al racconto: s'intenerì, si commosse:
<span class="pagenum" id="Page_118">[118]</span>
e quando il burattino non ebbe più nulla
da dire, allungò la mano e sonò il campanello.
</p>
<p>
A quella scampanellata comparvero subito due
can mastini vestiti da giandarmi.
</p>
<p>
Allora il giudice, accennando Pinocchio ai giandarmi,
disse loro:
</p>
<p>
— Quel povero diavolo è stato derubato di quattro
monete d'oro: pigliatelo dunque, e mettetelo
subito in prigione. —
</p>
<p>
Il burattino, sentendosi dare questa sentenza
fra capo e collo, rimase di princisbecco e voleva
protestare: ma i giandarmi, a scanso di perditempi
inutili, gli tapparono la bocca e lo condussero
in gattabuia.
</p>
<p>
E lì v'ebbe a rimanere quattro mesi: quattro
lunghissimi mesi: e vi sarebbe rimasto anche di
più, se non si fosse dato un caso fortunatissimo.
Perchè bisogna sapere che il giovane Imperatore
che regnava nella città di Acchiappacitrulli, avendo
riportato una bella vittoria contro i suoi nemici,
ordinò grandi feste pubbliche, luminarie,
fuochi artificiali, corse di barberi e di velocipedi,
e in segno di maggiore esultanza, volle che fossero
aperte anche le carceri e mandati fuori tutti
i malandrini.
</p>
<p>
— Se escono di prigione gli altri, voglio uscire
anch'io — disse Pinocchio al carceriere.
</p>
<p>
<span class="pagenum" id="Page_119">[119]</span>
</p>
<div class="figcenter" role="figure" aria-labelledby="ebm_caption31"><a id="fill119"></a>
<img alt="" src="images/ill119.jpg" id="id-8415649036983634710">
<p class="caption" id="ebm_caption31">— Quel povero diavolo è stato derubato di quattro monete d'oro: pigliatelo dunque, e mettetelo subito in prigione.</p>
</div>
<p>
<span class="pagenum" id="Page_121">[121]</span>
</p>
<p>
— Voi no, — rispose il carceriere — perchè
voi non siete del bel numero....
</p>
<p>
— Domando scusa; — replicò Pinocchio — sono
un malandrino anch'io.
</p>
<div class="figcenter" role="figure" aria-labelledby="ebm_caption32"><a id="fill121"></a>
<img alt="" src="images/ill121.jpg" id="id-6129726014245387316">
<p class="caption" id="ebm_caption32">Gli tapparono la bocca e lo condussero in gattabuia.</p>
</div>
<p>
— In questo caso avete mille ragioni, — disse
il carceriere; e levandosi il berretto rispettosamente
e salutandolo, gli aprì le porte della prigione
e lo lasciò scappare.
</p>
<div class="chapter">
<p>
<span class="pagenum" id="Page_122">[122]</span>
</p>
<h2 id="capXX">XX.
<span class="smaller">Liberato dalla prigione, si avvia per tornare a casa della Fata;
ma lungo la strada trova un serpente orribile, e poi rimane
preso alla tagliuola.</span></h2>
</div>
<p>
Figuratevi l'allegrezza di Pinocchio quando
si sentì libero. Senza stare a dire che è e che
non è, uscì subito fuori della città e riprese la
strada che doveva ricondurlo alla Casina della
Fata.
</p>
<p>
A cagione del tempo piovigginoso, la strada
era diventata tutta un pantano e ci si andava
fino a mezza gamba.
</p>
<p>
Ma il burattino non se ne dava per inteso.
</p>
<p>
Tormentato dalla passione di rivedere il suo
babbo e la sua sorellina dai capelli turchini, correva
a salti come un can levriero, e nel correre
le pillacchere gli schizzavano fin sopra il berretto.
Intanto andava dicendo fra sè e sè:
</p>
<p>
— Quante disgrazie mi sono accadute... E me
le merito! perchè io sono un burattino testardo e
piccoso..., voglio far sempre tutte le cose a modo
<span class="pagenum" id="Page_123">[123]</span>
mio, senza dar retta a quelli che mi voglion bene
e che hanno mille volte più giudizio di me!... Ma
da questa volta in là, faccio proponimento di cambiar
vita e di diventare un ragazzo ammodo e
ubbidiente!... Tanto ormai ho bell'e visto che i
ragazzi, a essere disubbidienti, ci scapitano sempre
e non ne infilano mai una per il su' verso. E il
mio babbo mi avrà aspettato?... Ce lo troverò a
casa della Fata? È tanto tempo, pover'uomo, che
non lo vedo più, e che mi struggo di fargli mille
carezze e di finirlo dai baci! E la Fata mi perdonerà
la brutta azione che le ho fatta?... E pensare
che ho ricevuto da lei tante attenzioni e
tante cure amorose.... e pensare che se oggi son
sempre vivo, lo debbo a lei! Ma si può dare un
ragazzo più ingrato e più senza cuore di me?... —
</p>
<p>
Nel tempo che diceva così, si fermò tutt'a un
tratto spaventato, e fece quattro passi indietro.
</p>
<p>
Che cosa aveva veduto?
</p>
<p>
Aveva veduto un grosso serpente, disteso attraverso
alla strada, che aveva la pelle verde,
gli occhi di fuoco e la coda appuntata che gli
fumava come una cappa di camino.
</p>
<p>
Impossibile immaginarsi la paura del burattino:
il quale, allontanandosi più di mezzo chilometro,
si mise a sedere sopra un monticello di
sassi, aspettando che il serpente se ne andasse
<span class="pagenum" id="Page_124">[124]</span>
una buona volta per i fatti suoi e lasciasse libero
il passo della strada.
</p>
<p>
Aspettò un'ora; due ore: tre ore: ma il serpente
era sempre là, e anche di lontano, si vedeva
il rosseggiare de' suoi occhi di fuoco e la
colonna di fumo che gli usciva dalla punta della
coda.
</p>
<p>
Allora Pinocchio, figurandosi di aver coraggio,
si avvicinò a pochi passi di distanza, e facendo
una vocina dolce, insinuante e sottile, disse
al serpente:
</p>
<p>
— Scusi, signor Serpente, che mi farebbe il
piacere di tirarsi un pochino da una parte, tanto
da lasciarmi passare? —
</p>
<p>
Fu lo stesso che dire al muro. Nessuno si mosse.
</p>
<p>
Allora riprese colla solita vocina:
</p>
<p>
— Deve sapere, signor Serpente, che io vado
a casa, dove c'è il mio babbo che mi aspetta e
che è tanto tempo che non lo vedo più!... Si contenta
dunque, che io seguiti per la mia strada? —
</p>
<p>
Aspettò un segno di risposta a quella domanda:
ma la risposta non venne: anzi il serpente, che
fin allora pareva arzillo e pieno di vita, diventò
immobile e quasi irrigidito. Gli occhi gli si chiusero,
e la coda gli smesse di fumare.
</p>
<p>
— Che sia morto davvero? — disse Pinocchio,
dandosi una fregatina di mani dalla gran contentezza;
<span class="pagenum" id="Page_125">[125]</span>
e senza mettere tempo in mezzo, fece
l'atto di scavalcarlo, per passare dall'altra parte
della strada. Ma non aveva ancora finito di alzare
la gamba, che il serpente si rizzò all'improvviso
come una molla scattata: e il burattino,
nel tirarsi indietro spaventato, inciampò e
cadde per terra.
</p>
<div class="figcenter" role="figure" aria-labelledby="ebm_caption33"><a id="fill125"></a>
<img alt="" src="images/ill125.jpg" id="id-2091438789992699796">
<p class="caption" id="ebm_caption33">Cadde così male, che restò col capo conficcato nel fango della strada....</p>
</div>
<p>
E per l'appunto cadde così male, che restò
col capo conficcato nel fango della strada e colle
gambe ritte su in aria.
</p>
<p>
Alla vista di quel burattino, che sgambettava
<span class="pagenum" id="Page_126">[126]</span>
a capofitto con una velocità incredibile, il serpente
fu preso da una tal convulsione di risa che
ridi, ridi, ridi, alla fine, dallo sforzo del troppo
ridere, gli si strappò una vena sul petto: e quella
volta morì davvero.
</p>
<p>
Allora Pinocchio ricominciò a correre per arrivare
a casa della Fata avanti che si facesse buio.
Ma lungo la strada, non potendo più reggere ai
morsi terribili della fame, saltò in un campo coll'intenzione
di cogliere poche ciocche d'uva moscadella.
Non l'avesse mai fatto!
</p>
<p>
Appena giunto sotto la vite, <i>crac</i>.... sentì stringersi
le gambe da due ferri taglienti, che gli fecero
vedere quante stelle c'erano in cielo.
</p>
<p>
Il povero burattino era rimasto preso a una
tagliuola appostata là da alcuni contadini per
beccarvi alcune grosse faine, che erano il flagello
di tutti i polli del vicinato.
</p>
<div class="chapter">
<p>
<span class="pagenum" id="Page_127">[127]</span>
</p>
<h2 id="capXXI">XXI.
<span class="smaller">Pinocchio è preso da un contadino, il quale lo costringe
a far da can di guardia a un pollaio.</span></h2>
</div>
<p>
Pinocchio, come potete figurarvelo, si dètte a
piangere, a strillare, a raccomandarsi: ma erano
pianti e grida inutili, perchè lì all'intorno non
si vedevano case, e dalla strada non passava anima
viva.
</p>
<p>
Intanto si fece notte.
</p>
<p>
Un po' per lo spasimo della tagliuola che gli
segava gli stinchi, e un po' per la paura di trovarsi
solo e al buio in mezzo a quei campi, il
burattino principiava quasi a svenirsi: quando a
un tratto, vedendosi passare una lucciola di sul
capo, la chiamò e le disse:
</p>
<p>
— O lucciolina, mi faresti la carità di liberarmi
da questo supplizio?...
</p>
<p>
— Povero figliuolo! — replicò la lucciola, fermandosi
impietosita a guardarlo. — Come mai sei
rimasto colle gambe attanagliate fra cotesti ferri
arrotati?
</p>
<p>
— Sono entrato nel campo per cogliere due
grappoli di quest'uva moscadella, e....
</p>
<p>
<span class="pagenum" id="Page_128">[128]</span>
</p>
<p>
— Ma l'uva era tua?
</p>
<p>
— No....
</p>
<p>
— E allora chi t'ha insegnato a portar via la
roba degli altri?...
</p>
<p>
— Avevo fame....
</p>
<p>
— La fame, ragazzo mio, non è una buona ragione
per potersi appropriare la roba che non
è nostra...
</p>
<p>
— È vero, è vero! — gridò Pinocchio piangendo
— ma un'altra volta non lo farò più. —
</p>
<p>
A questo punto il dialogo fu interrotto da un
piccolissimo rumore di passi, che si avvicinavano.
Era il padrone del campo che veniva in punta di
piedi a vedere se qualcuna di quelle faine, che gli
mangiavano di nottetempo i polli, fosse rimasta
presa al trabocchetto della tagliuola.
</p>
<p>
E la sua maraviglia fu grandissima quando, tirata
fuori la lanterna di sotto al pastrano, s'accòrse
che, invece di una faina, c'era rimasto preso
un ragazzo.
</p>
<p>
— Ah, ladracchiòlo! — disse il contadino incollerito
— dunque sei tu che mi porti via le
galline?
</p>
<p>
— Io no, io no! — gridò Pinocchio, singhiozzando.
— Io sono entrato nel campo per prendere
soltanto due grappoli d'uva!
</p>
<p>
— Chi ruba l'uva è capacissimo di rubare anche
<span class="pagenum" id="Page_129">[129]</span>
i polli. Lascia fare a me, che ti darò una lezione
da ricordartene per un pezzo. —
</p>
<div class="figcenter" role="figure" aria-labelledby="ebm_caption34"><a id="fill129"></a>
<img alt="" src="images/ill129.jpg" id="id-6872362464899923962">
<p class="caption" id="ebm_caption34">— Ah, ladracchiòlo! dunque sei tu che mi porti via le galline?</p>
</div>
<p>
E aperta la tagliuola, afferrò il burattino per
la collottola e lo portò di peso fino a casa, come
si porterebbe un agnellino di latte.
</p>
<p>
Arrivato che fu sull'aia dinanzi alla casa, lo
scaraventò in terra: e tenendogli un piede sul
collo, gli disse:
</p>
<p>
— Oramai è tardi e voglio andare a letto. I nostri
<span class="pagenum" id="Page_130">[130]</span>
conti gli aggiusteremo domani. Intanto, siccome
oggi m'è morto il cane che mi faceva la
guardia di notte, tu prenderai subito il suo posto.
Tu mi farai da cane di guardia. —
</p>
<div class="figcenter" role="figure" aria-labelledby="ebm_caption35"><a id="fill130"></a>
<img alt="" src="images/ill130.jpg" id="id-1093354116321706727">
<p class="caption" id="ebm_caption35">— Tu puoi andare a cuccia in quel casotto di legno.</p>
</div>
<p>
Detto fatto, gl'infilò al collo un grosso collare
tutto coperto di spunzoni d'ottone, e glielo strinse
in modo, da non poterselo levare passandoci la
testa di dentro. Al collare c'era attaccata una
lunga catenella di ferro: e la catenella era fissata
nel muro.
</p>
<p>
— Se questa notte — disse il contadino — cominciasse
a piovere, tu puoi andare a cuccia in
<span class="pagenum" id="Page_131">[131]</span>
quel casotto di legno, dove c'è sempre la paglia
che ha servito di letto per quattro anni al mio povero
cane. E se per disgrazia venissero i ladri, ricordati
di stare a orecchi ritti e di abbaiare. —
</p>
<p>
Dopo quest'ultimo avvertimento, il contadino
entrò in casa chiudendo la porta con tanto di catenaccio:
e il povero Pinocchio rimase accovacciato
sull'aia più morto che vivo, a motivo del freddo,
della fame e della paura. E di tanto in tanto cacciandosi
rabbiosamente le mani dentro il collare,
che gli serrava la gola, diceva piangendo:
</p>
<p>
— Mi sta bene!... Pur troppo mi sta bene! Ho
voluto fare lo svogliato, il vagabondo.... ho voluto
dar retta ai cattivi compagni, e per questo la fortuna
mi perseguita sempre. Se fossi stato un ragazzino
per bene, come ce n'è tanti; se avessi
avuto voglia di studiare e di lavorare, se fossi
rimasto in casa col mio povero babbo, a quest'ora
non mi troverei qui, in mezzo ai campi, a fare
il cane di guardia alla casa di un contadino. Oh
se potessi rinascere un'altra volta!... Ma oramai
è tardi e ci vuol pazienza! —
</p>
<p>
Fatto questo piccolo sfogo, che gli venne proprio
dal cuore, entrò dentro il casotto e si addormentò.
</p>
<div class="chapter">
<p>
<span class="pagenum" id="Page_132">[132]</span>
</p>
<h2 id="capXXII">XXII.
<span class="smaller">Pinocchio scuopre i ladri, e in ricompensa di essere stato fedele
vien posto in libertà.</span></h2>
</div>
<p>
Ed era già più di due ore che dormiva saporitamente,
quando verso la mezzanotte fu svegliato
da un bisbiglio e da un pissi—pissi di vocine
strane, che gli parve di sentir nell'aia. Messa fuori
la punta del naso dalla buca del casotto, vide riunite
a consiglio quattro bestiole di pelame scuro
che parevano gatti. Ma non erano gatti: erano
faine, animaletti carnivori, ghiottissimi d'uova e
di pollastrine giovani. Una di queste faine, staccandosi
dalle sue compagne, andò alla buca del
casotto, e disse sottovoce:
</p>
<p>
— Buona sera, Melampo.
</p>
<p>
— Io non mi chiamo Melampo — rispose il burattino.
</p>
<p>
— O dunque chi sei?
</p>
<p>
— Io sono Pinocchio.
</p>
<p>
— E che cosa fai costì?
</p>
<p>
— Faccio il cane di guardia.
</p>
<p>
— O Melampo dov'è? dov'è il vecchio cane,
che stava in questo casotto?
</p>
<p>
<span class="pagenum" id="Page_133">[133]</span>
</p>
<p>
— È morto questa mattina.
</p>
<p>
— Morto? povera bestia!... Era tanto buono!...
Ma giudicandoti dalla fisonomia, anche te mi
sembri un cane di garbo.
</p>
<p>
— Domando scusa, io non sono un cane!...
</p>
<p>
— O chi sei?
</p>
<div class="figcenter" role="figure" aria-labelledby="ebm_caption36"><a id="fill133"></a>
<img alt="" src="images/ill133.jpg" id="id-4654608391936566062">
<p class="caption" id="ebm_caption36">Una di queste faine, staccandosi dalle sue compagne
andò alla buca del casotto.</p>
</div>
<p>
— Io sono un burattino.
</p>
<p>
— E fai da cane di guardia?
</p>
<p>
— Pur troppo: per mia punizione!...
</p>
<p>
— Ebbene, io ti propongo gli stessi patti che
avevo col defunto Melampo, e sarai contento.
</p>
<p>
— E questi patti sarebbero?
</p>
<p>
— Noi verremo una volta la settimana, come
per il passato, a visitare di notte questo pollaio
e porteremo via otto galline. Di queste galline,
<span class="pagenum" id="Page_134">[134]</span>
sette le mangeremo noi, e una la daremo a te, a
condizione, s'intende bene, che tu faccia finta di
dormire e non ti venga mai l'estro di abbaiare
e di svegliare il contadino.
</p>
<p>
— E Melampo faceva proprio così? — domandò
Pinocchio.
</p>
<p>
— Faceva così, e fra noi e lui, siamo andati
sempre d'accordo. Dormi dunque tranquillamente,
e stai sicuro che prima di partire di qui ti
lasceremo sul casotto una gallina bell'e pelata
per la colazione di domani. Ci siamo intesi bene?
</p>
<p>
— Anche troppo bene!... — rispose Pinocchio:
e tentennò il capo in un certo modo minaccioso,
come se avesse voluto dire: — Fra poco ci riparleremo!... —
</p>
<p>
Quando le quattro faine si credettero sicure
del fatto loro, andarono difilato al pollaio, che
rimaneva appunto vicinissimo al casotto del cane;
e aperta a furia di denti e di unghioli la porticina
di legno, che ne chiudeva l'entrata, vi
sgusciarono dentro, una dopo l'altra. Ma non
erano ancora finite d'entrare, che sentirono la
porticina richiudersi con grandissima violenza.
</p>
<p>
Quello che l'aveva richiusa era Pinocchio; il
quale, non contento di averla richiusa, vi passò
davanti per maggior sicurezza una grossa pietra,
a guisa di puntello.
</p>
<p>
E poi cominciò ad abbaiare: e, abbaiando proprio
<span class="pagenum" id="Page_135">[135]</span>
come se fosse un cane di guardia, faceva
colla voce: <i>bù—bù-bù-bù</i>.
</p>
<p>
A quella abbaiata, il contadino saltò il letto,
e preso il fucile e affacciatosi alla finestra, domandò:
</p>
<p>
— Che c'è di nuovo?
</p>
<p>
— Ci sono i ladri! — rispose Pinocchio.
</p>
<p>
— Dove sono?
</p>
<p>
— Nel pollaio.
</p>
<p>
— Ora scendo subito. —
</p>
<p>
E difatti, in men che si dice <i>amen</i>, il contadino
scese: entrò di corsa nel pollaio, e dopo
avere acchiappate e rinchiuse in un sacco le quattro
faine, disse loro con accento di vera contentezza:
</p>
<p>
— Alla fine siete cascate nelle mie mani! Potrei
punirvi, ma sì vil non sono! Mi contenterò,
invece, di portarvi domani all'oste del vicino
paese, il quale vi spellerà e vi cucinerà a uso
lepre dolce e forte. È un onore che non vi meritate,
ma gli uomini generosi come me non badano
a queste piccolezze!... —
</p>
<p>
Quindi, avvicinatosi a Pinocchio, cominciò a
fargli molte carezze, e fra le altre cose, gli domandò:
</p>
<p>
— Com'hai fatto a scoprire il complotto di queste
quattro ladroncelle? E dire che Melampo, il mio
fido Melampo, non s'era mai accorto di nulla!... —
</p>
<p>
<span class="pagenum" id="Page_136">[136]</span>
</p>
<p>
Il burattino, allora, avrebbe potuto raccontare
quel che sapeva; avrebbe potuto, cioè, raccontare
i patti vergognosi che passavano tra il cane e le
faine; ma ricordandosi che il cane era morto, pensò
subito dentro di sè: — A che serve accusare i
morti?... I morti son morti, e la miglior cosa che
si possa fare è quella di lasciarli in pace!...
</p>
<p>
— All'arrivo delle faine sull'aia, eri sveglio o
dormivi? — continuò a chiedergli il contadino.
</p>
<p>
— Dormivo: — rispose Pinocchio — ma le faine
mi hanno svegliato coi loro chiacchiericci, e una
è venuta fin qui al casotto per dirmi: «Se prometti
di non abbaiare, e di non svegliare il padrone,
noi ti regaleremo una pollastra bell'e pelata!»
Capite, eh? Avere la sfacciataggine di
fare a me una simile proposta! Perchè bisogna
sapere che io sono un burattino, che avrò tutti
i difetti di questo mondo: ma non avrò mai quello
di star di balla e di reggere il sacco alla gente
disonesta!
</p>
<p>
— Bravo ragazzo! — gridò il contadino, battendogli
sur una spalla. — Cotesti sentimenti ti
fanno onore: e per provarti la mia grande soddisfazione,
ti lascio libero fin d'ora di tornare
a casa. —
</p>
<p>
E gli levò il collare da cane.
</p>
<div class="chapter">
<p>
<span class="pagenum" id="Page_137">[137]</span>
</p>
<h2 id="capXXIII">XXIII.
<span class="smaller">Pinocchio piange la morte della bella Bambina dai capelli turchini:
poi trova un Colombo, che lo porta sulla riva del mare, e lì si
getta nell'acqua per andare in aiuto del suo babbo Geppetto.</span></h2>
</div>
<p>
Appena Pinocchio non sentì più il peso durissimo
e umiliante di quel collare intorno al collo,
si pose a scappare attraverso ai campi, e non si
fermò un solo minuto finchè non ebbe raggiunta
la strada maestra, che doveva ricondurlo alla casina
della Fata.
</p>
<p>
Arrivato sulla strada maestra, si voltò in giù
a guardare nella sottoposta pianura, e vide benissimo,
a occhio nudo, il bosco dove disgraziatamente
aveva incontrato la Volpe e il Gatto:
vide, fra mezzo agli alberi, inalzarsi la cima di
quella Quercia grande, alla quale era stato appeso
ciondoloni per il collo; ma, guarda di qui,
guarda di là, non gli fu possibile di vedere la piccola
casa della bella Bambina dai capelli turchini.
</p>
<p>
Allora ebbe una specie di tristo presentimento;
e datosi a correre con quanta forza gli rimaneva
nelle gambe, si trovò in pochi minuti sul prato,
<span class="pagenum" id="Page_138">[138]</span>
dove sorgeva una volta la Casina bianca. Ma la
Casina bianca non c'era più. C'era, invece, una
piccola pietra di marmo, sulla quale si leggevano
in carattere stampatello queste dolorose parole:
</p>
<p class="lapide">
QUI GIACE<br>
LA BAMBINA DAI CAPELLI TURCHINI<br>
MORTA DI DOLORE<br>
PER ESSERE STATA ABBANDONATA DAL SUO<br>
FRATELLINO PINOCCHIO.
</p>
<p>
Come rimanesse il burattino, quand'ebbe compitate
alla peggio quelle parole, lo lascio pensare
a voi. Cadde bocconi a terra, e coprendo di mille
baci quel marmo mortuario, dètte in un grande
scoppio di pianto. Pianse tutta la notte, e la mattina
dopo, sul far del giorno, piangeva sempre,
sebbene negli occhi non avesse più lacrime: e le
sue grida e i suoi lamenti erano così strazianti
ed acuti, che tutte le colline all'intorno ne ripetevano
l'eco.
</p>
<p>
E piangendo diceva:
</p>
<p>
«O Fatina mia, perchè sei morta?... perchè, invece
di te, non sono morto io, che sono tanto cattivo,
mentre tu eri tanto buona?... E il mio babbo
dove sarà? O Fatina mia, dimmi dove posso trovarlo,
chè voglio stare sempre con lui, e non lasciarlo
più! più! più!... O Fatina mia, dimmi che
<span class="pagenum" id="Page_139">[139]</span>
non è vero che sei morta!... Se davvero mi vuoi
bene.... se vuoi bene al tuo fratellino, rivivisci....
ritorna viva come prima! Non ti dispiace a vedermi
solo, abbandonato da tutti?... Se arrivano
gli assassini, mi attaccheranno daccapo al ramo
dell'albero.... e allora morirò per sempre. Che vuoi
che io faccia qui solo in questo mondo? Ora che
ho perduto te e il mio babbo, chi mi darà da mangiare?
Dove anderò a dormire la notte? Chi mi
farà la giacchettina nuova? Oh! sarebbe meglio,
cento volte meglio, che morissi anch'io! Sì, voglio
morire! ih! ih! ih!»
</p>
<div class="figcenter" role="figure" aria-labelledby="ebm_caption37"><a id="fill139"></a>
<img alt="" src="images/ill139.jpg" id="id-3498016097841602182">
<p class="caption" id="ebm_caption37">— O Fatina mia perchè sei morta?</p>
</div>
<p>
E mentre si disperava a questo modo, fece l'atto
<span class="pagenum" id="Page_140">[140]</span>
di volersi strappare i capelli: ma i suoi capelli,
essendo di legno, non potè nemmeno levarsi il
gusto di ficcarci dentro le dita.
</p>
<p>
Intanto passò su per aria un grosso Colombo,
il quale soffermatosi, a ali distese, gli gridò da
una grande altezza:
</p>
<p>
— Dimmi, bambino, che cosa fai costaggiù?
</p>
<p>
— Non lo vedi? piango! — disse Pinocchio alzando
il capo verso quella voce, e strofinandosi
gli occhi colla manica della giacchetta.
</p>
<p>
— Dimmi, — soggiunse allora il Colombo —
non conosci per caso fra i tuoi compagni, un burattino,
che ha nome Pinocchio?
</p>
<p>
— Pinocchio? Hai detto Pinocchio? — ripetè
il burattino saltando subito in piedi. — Pinocchio
sono io! —
</p>
<p>
Il Colombo, a questa risposta, si calò velocemente
e venne a posarsi a terra. Era più grosso
di un tacchino.
</p>
<p>
— Conoscerai dunque anche Geppetto? — domandò
al burattino.
</p>
<p>
— Se lo conosco! È il mio povero babbo! Ti
ha forse parlato di me? Mi conduci da lui? ma
è sempre vivo? rispondimi, per carità; è sempre vivo?
</p>
<p>
— L'ho lasciato tre giorni fa sulla spiaggia
del mare.
</p>
<p>
<span class="pagenum" id="Page_141">[141]</span>
</p>
<p>
— Che cosa faceva?
</p>
<p>
— Si fabbricava da sè una piccola barchetta,
per traversare l'Oceano. Quel pover'uomo sono
più di quattro mesi che gira per il mondo in cerca
di te: e non avendoti potuto mai trovare, ora si
è messo in capo di cercarti nei paesi lontani del
nuovo mondo.
</p>
<p>
— Quanto c'è di qui alla spiaggia? — domandò
Pinocchio con ansia affettuosa.
</p>
<p>
— Più di mille chilometri.
</p>
<p>
— Mille chilometri? O Colombo mio, che bella
cosa potessi avere le tue ali!...
</p>
<p>
— Se vuoi venire, ti ci porto io.
</p>
<p>
— Come?
</p>
<p>
— A cavallo sulla mia groppa. Sei peso dimolto?
</p>
<p>
— Peso? tutt'altro! Son leggiero come una foglia. —
</p>
<p>
E lì, senza stare a dir altro, Pinocchio saltò
sulla groppa al Colombo; e messa una gamba di
qui e l'altra di là, come fanno i cavallerizzi, gridò
tutto contento: «Galoppa, galoppa, cavallino, chè
mi preme di arrivar presto!...» Il Colombo prese
l'aìre e in pochi minuti arrivò col volo tanto in
alto, che toccava quasi le nuvole. Giunto a quell'altezza
straordinaria, il burattino ebbe la curiosità
di voltarsi in giù a guardare: e fu preso da
<span class="pagenum" id="Page_142">[142]</span>
tanta paura e da tali giracapi, che per evitare il
pericolo di venir di sotto, si avviticchiò colle braccia,
stretto stretto, al collo della sua piumata cavalcatura.
</p>
<div class="figcenter" role="figure" aria-labelledby="ebm_caption38"><a id="fill142"></a>
<img alt="" src="images/ill142.jpg" id="id-472575027748861056">
<p class="caption" id="ebm_caption38">Si avviticchiò colle braccia, stretto stretto, al collo
della sua piumata cavalcatura.</p>
</div>
<p>
Volarono tutto il giorno. Sul far della sera, il
Colombo disse:
</p>
<p>
— Ho una gran sete!
</p>
<p>
— E io una gran fame! — soggiunse Pinocchio.
</p>
<p>
<span class="pagenum" id="Page_143">[143]</span>
</p>
<p>
— Fermiamoci a questa colombaia pochi minuti;
e dopo ci rimetteremo in viaggio, per essere
domattina all'alba sulla spiaggia del mare. —
</p>
<p>
Entrarono in una colombaia deserta, dove c'era
soltanto una catinella piena d'acqua e un cestino
ricolmo di vecce.
</p>
<p>
Il burattino, in tempo di vita sua, non aveva
mai potuto patire le vecce: a sentir lui, gli facevano
nausea, gli rivoltavano lo stomaco: ma
quella sera ne mangiò a strippapelle, e quando
l'ebbe quasi finite, si voltò al Colombo e gli disse:
</p>
<p>
— Non avrei mai creduto che le vecce fossero
così buone!
</p>
<p>
— Bisogna persuadersi, ragazzo mio, — replicò
il Colombo — che quando la fame dice davvero
e non c'è altro da mangiare, anche le vecce diventano
squisite! La fame non ha capricci nè
ghiottonerie! —
</p>
<p>
Fatto alla svelta un piccolo spuntino, si riposero
in viaggio, e via! La mattina dopo arrivarono
sulla spiaggia del mare.
</p>
<p>
Il Colombo posò a terra Pinocchio, e non volendo
nemmeno la seccatura di sentirsi ringraziare
per aver fatto una buona azione, riprese
subito il volo e sparì.
</p>
<p>
La spiaggia era piena di gente che urlava e
gesticolava, guardando verso il mare.
</p>
<p>
<span class="pagenum" id="Page_144">[144]</span>
</p>
<p>
— Che cos'è accaduto? — domandò Pinocchio
a una vecchina.
</p>
<p>
— Gli è accaduto che un povero babbo, avendo
perduto il figliuolo, gli è voluto entrare in una
barchetta per andare a cercarlo di là dal mare;
e il mare oggi è molto cattivo e la barchetta
sta per andare sott'acqua....
</p>
<p>
— Dov'è la barchetta?
</p>
<p>
— Eccola laggiù, diritta al mio dito — disse
la vecchia, accennando una piccola barca che,
veduta a quella distanza pareva un guscio di
noce con dentro un omino piccino piccino.
</p>
<p>
Pinocchio appuntò gli occhi da quella parte,
e dopo aver guardato attentamente, cacciò un
urlo acutissimo gridando:
</p>
<p>
— Gli è il mi' babbo! gli è il mi' babbo! —
</p>
<p>
Intanto la barchetta, sbattuta dall'infuriare dell'onde,
ora spariva fra i grossi cavalloni, ora tornava
a galleggiare: e Pinocchio, ritto sulla punta
di un alto scoglio, non finiva più dal chiamare il
suo babbo per nome, e dal fargli molti segnali
colle mani e col moccichino da naso e perfino
col berretto che aveva in capo.
</p>
<p>
E parve che Geppetto, sebbene fosse molto lontano
dalla spiaggia, riconoscesse il figliuolo, perchè
si levò il berretto anche lui e lo salutò e, a
furia di gesti, gli fece capire che sarebbe tornato
<span class="pagenum" id="Page_145">[145]</span>
volentieri indietro, ma il mare era tanto grosso,
che gl'impediva di lavorare col remo e di potersi
avvicinare alla terra.
</p>
<div class="figcenter" role="figure" aria-labelledby="ebm_caption39"><a id="fill145"></a>
<img alt="" src="images/ill145.jpg" id="id-2528942824399425185">
<p class="caption" id="ebm_caption39">Pinocchio, non finiva più dal chiamare il suo babbo per nome.</p>
</div>
<p>
Tutt'a un tratto venne una terribile ondata, e
la barca sparì. Aspettarono che la barca tornasse
a galla: ma la barca non si vide più tornare.
</p>
<p>
— Pover'uomo — dissero allora i pescatori,
<span class="pagenum" id="Page_146">[146]</span>
che erano raccolti sulla spiaggia; e brontolando
sottovoce una preghiera, si mossero per tornarsene
alle loro case.
</p>
<p>
Quand'ecco che udirono un urlo disperato, e
voltandosi indietro, videro un ragazzetto che, di
vetta a uno scoglio si gettava in mare gridando:
</p>
<p>
— Voglio salvare il mio babbo! —
</p>
<p>
Pinocchio, essendo tutto di legno, galleggiava
facilmente e nuotava come un pesce. Ora si vedeva
sparire sott'acqua, portato dall'impeto dei
flutti, ora riappariva fuori con una gamba o con
un braccio, a grandissima distanza dalla terra.
Alla fine lo persero d'occhio, non lo videro più.
</p>
<p>
— Povero ragazzo! — dissero allora i pescatori,
che erano raccolti sulla spiaggia; e brontolando
sottovoce una preghiera, tornarono alle loro
case.
</p>
<div class="chapter">
<p>
<span class="pagenum" id="Page_147">[147]</span>
</p>
<h2 id="capXXIV">XXIV.
<span class="smaller">Pinocchio arriva all'isola delle «Api industriose»
e ritrova la Fata.</span></h2>
</div>
<p>
Pinocchio, animato dalla speranza di arrivare
in tempo a dare aiuto al suo povero babbo, nuotò
tutta quanta la notte.
</p>
<p>
E che orribile nottata fu quella! Diluviò, grandinò,
tuonò spaventosamente e con certi lampi,
che pareva di giorno.
</p>
<p>
Sul far del mattino, gli riuscì di vedere poco
distante una lunga striscia di terra. Era un'isola
in mezzo al mare.
</p>
<p>
Allora fece di tutto per arrivare a quella spiaggia:
ma inutilmente. Le onde, rincorrendosi e
accavallandosi, se lo abballottavano fra di loro,
come se fosse stato un fuscello o un fil di paglia.
Alla fine, e per sua buona fortuna, venne un'ondata
tanto prepotente e impetuosa, che lo scaraventò
di peso sulla rena del lido.
</p>
<p>
Il colpo fu così forte, che battendo in terra, gli
<span class="pagenum" id="Page_148">[148]</span>
crocchiarono tutte le costole e tutte le congiunture;
ma si consolò subito col dire: — Anche per
questa volta l'ho scampata bella! —
</p>
<p>
Intanto a poco a poco il cielo si rasserenò; il
sole apparve fuori in tutto il suo splendore, e il
mare diventò tranquillissimo e buono come un olio.
</p>
<p>
Allora il burattino distese i suoi panni al sole
per rasciugarli, e si pose a guardare di qua e di
là se per caso avesse potuto scorgere su quella
immensa spianata d'acqua una piccola barchetta
con un omino dentro. Ma dopo aver guardato ben
bene, non vide altro dinanzi a sè che cielo, mare
e qualche vela di bastimento, ma così lontana
lontana, che pareva una mosca.
</p>
<p>
— Sapessi almeno come si chiama quest'isola!
— andava dicendo. — Sapessi almeno se quest'isola
è abitata da gente di garbo, voglio dire
da gente che non abbia il vizio di attaccare i ragazzi
ai rami degli alberi! ma a chi mai posso domandarlo?
a chi, se non c'è nessuno?... —
</p>
<p>
Quest'idea di trovarsi solo, solo, solo, in mezzo
a quel gran paese disabitato, gli messe addosso
tanta malinconia, che stava lì lì per piangere;
quando tutt'a un tratto vide passare, a poca distanza
dalla riva, un grosso pesce che se ne andava
tranquillamente per i fatti suoi con tutta
la testa fuori dell'acqua.
</p>
<p>
<span class="pagenum" id="Page_149">[149]</span>
</p>
<p>
Non sapendo come chiamarlo per nome, il burattino
gli gridò a voce alta, per farsi sentire:
</p>
<p>
— Ehi, signor pesce, che mi permetterebbe una
parola?
</p>
<p>
— Anche due — rispose il pesce, il quale era
un Delfino così garbato, come se ne trovano pochi
in tutti i mari del mondo.
</p>
<p>
— Mi farebbe il piacere di dirmi se in quest'isola
vi sono dei paesi dove si possa mangiare,
senza pericolo d'esser mangiati?
</p>
<p>
— Ve ne sono sicuro! — rispose il Delfino. —
Anzi, ne troverai uno poco lontano di qui.
</p>
<p>
— E che strada si fa per andarvi?
</p>
<p>
— Devi prendere quella viottola là, a mancina,
e camminare sempre diritto al naso. Non puoi
sbagliare.
</p>
<p>
— Mi dica un'altra cosa. Lei che passeggia
tutto il giorno e tutta la notte per il mare, non
avrebbe incontrato per caso una piccola barchettina
con dentro il mi' babbo?
</p>
<p>
— E chi è il tuo babbo?
</p>
<p>
— Gli è il babbo più buono del mondo, come
io sono il figliuolo più cattivo che si possa dare.
</p>
<p>
— Colla burrasca che ha fatto questa notte —
rispose il Delfino — la barchetta sarà andata sott'acqua.
</p>
<p>
— E il mio babbo?
</p>
<p>
<span class="pagenum" id="Page_150">[150]</span>
</p>
<p>
— A quest'ora l'avrà inghiottito il terribile
Pesce-cane, che da qualche giorno è venuto a
spargere lo sterminio e la desolazione nelle nostre
acque.
</p>
<p>
— Che è grosso dimolto questo Pesce-cane? —
domandò Pinocchio, che di già cominciava a tremare
dalla paura.
</p>
<div class="figcenter" role="figure" aria-labelledby="ebm_caption40"><a id="fill150"></a>
<img alt="" src="images/ill150.jpg" id="id-8767782086292243166">
<p class="caption" id="ebm_caption40">— Arrivederla, signor pesce: scusi tanto l'incomodo, e mille grazie
della sua garbatezza.</p>
</div>
<p>
— Se gli è grosso!... — replicò il Delfino. —
Perchè tu possa fartene un'idea, ti dirò che è più
grosso di un casamento di cinque piani, ed ha una
boccaccia così larga e profonda, che ci passerebbe
comodamente tutto il treno della strada ferrata
colla macchina accesa.
</p>
<p>
<span class="pagenum" id="Page_151">[151]</span>
</p>
<p>
— Mamma mia! — gridò spaventato il burattino;
e rivestitosi in fretta e furia, si voltò al Delfino
e gli disse:
</p>
<p>
— Arrivederla, signor pesce: scusi tanto l'incomodo,
e mille grazie della sua garbatezza. —
</p>
<p>
Detto ciò prese subito la viottola e cominciò a
camminare di un passo svelto: tanto svelto, che
pareva quasi che corresse. E a ogni più piccolo rumore
che sentiva, si voltava subito a guardare indietro,
per la paura di vedersi inseguire da quel terribile
Pesce-cane grosso come una casa di cinque
piani e con un treno della strada ferrata in bocca.
</p>
<p>
Dopo aver camminato più di mezz'ora, arrivò
a un piccolo paese detto «il paese delle Api industriose.»
Le strade formicolavano di persone
che correvano di qua e di là per le loro faccende:
tutti lavoravano, tutti avevano qualche cosa da
fare. Non si trovava un ozioso o un vagabondo
nemmeno a cercarlo col lumicino.
</p>
<p>
— Ho capito; — disse subito quello svogliato
di Pinocchio — questo paese non è fatto per me!
Io non son nato per lavorare! —
</p>
<p>
Intanto la fame lo tormentava, perchè erano
oramai passate ventiquattr'ore che non aveva
mangiato più nulla; nemmeno una pietanza di
vecce.
</p>
<p>
Che fare?
</p>
<p>
<span class="pagenum" id="Page_152">[152]</span>
</p>
<p>
Non gli restavano che due modi per potersi
sdigiunare: o chiedere un po' di lavoro, o chiedere
in elemosina un soldo o un boccon di pane.
</p>
<p>
A chiedere l'elemosina si vergognava: perchè
il suo babbo gli aveva predicato sempre che l'elemosina
hanno il diritto di chiederla solamente i
vecchi e gl'infermi. I veri poveri, in questo mondo,
meritevoli di assistenza e di compassione, non
sono altro che quelli che, per ragione d'età o di
malattia si trovano condannati a non potersi più
guadagnare il pane col lavoro delle proprie mani.
Tutti gli altri hanno l'obbligo di lavorare; e se
non lavorano e patiscono la fame tanto peggio
per loro.
</p>
<p>
In quel frattempo, passò per la strada un uomo
tutto sudato e trafelato, il quale da sè solo tirava
con gran fatica due carretti carichi di carbone.
</p>
<p>
Pinocchio, giudicandolo alla fisonomia per un
buon uomo, gli si accostò e, abbassando gli occhi
dalla vergogna, gli disse sottovoce:
</p>
<p>
— Mi fareste la carità di darmi un soldo perchè
mi sento morir dalla fame?
</p>
<p>
— Non un soldo solo, — rispose il carbonaio
— ma te ne do quattro, a patto che tu m'aiuti a
tirare fino a casa questi due carretti di carbone.
</p>
<p>
— Mi meraviglio! — rispose il burattino quasi
offeso; — per vostra regola io non ho fatto mai
il somaro; io non ho mai tirato il carretto!
</p>
<p>
<span class="pagenum" id="Page_153">[153]</span>
</p>
<p>
— Meglio per te! — rispose il carbonaio. —
Allora, ragazzo mio, se ti senti davvero morir dalla
fame, mangia due belle fette della tua superbia e
bada di non prendere un'indigestione. —
</p>
<div class="figcenter" role="figure" aria-labelledby="ebm_caption41"><a id="fill153"></a>
<img alt="" src="images/ill153.jpg" id="id-5027324231328564236">
<p class="caption" id="ebm_caption41">— Mi fareste la carità di darmi un soldo perchè mi sento
morir dalla fame?</p>
</div>
<p>
Dopo pochi minuti passò per la via un muratore,
che portava sulle spalle un corbello di calcina.
</p>
<p>
— Fareste, galantuomo, la carità d'un soldo a
un povero ragazzo, che sbadiglia dall'appetito?
</p>
<p>
— Volentieri; vieni con me a portar calcina,
— rispose il muratore — e invece d'un soldo, te
ne darò cinque.
</p>
<p>
— Ma la calcina è pesa, — replicò Pinocchio
— e io non voglio durar fatica.
</p>
<p>
<span class="pagenum" id="Page_154">[154]</span>
</p>
<p>
— Se non vuoi durar fatica, allora, ragazzo mio,
divertiti a sbadigliare, e buon pro ti faccia. —
</p>
<p>
In men di mezz'ora passarono altre venti persone,
e a tutte Pinocchio chiese un po' d'elemosina,
ma tutte gli risposero:
</p>
<p>
— Non ti vergogni? Invece di fare il bighellone
per la strada, va' piuttosto a cercarti un
po' di lavoro, e impara a guadagnarti il pane! —
</p>
<p>
Finalmente passò una buona donnina, che portava
due brocche d'acqua.
</p>
<p>
— Vi contentate, buona donna, che io beva
una sorsata d'acqua alla vostra brocca? — chiese
Pinocchio, che bruciava dall'arsione della sete.
</p>
<p>
— Bevi pure, ragazzo mio! — disse la donnina,
posando le due brocche in terra.
</p>
<p>
Quando Pinocchio ebbe bevuto come una spugna,
borbottò a mezza voce, asciugandosi la bocca:
</p>
<p>
— La sete me la son levata! Così mi potessi
levar la fame!... —
</p>
<p>
La buona donnina, sentendo queste parole, soggiunse
subito:
</p>
<p>
— Se mi aiuti a portare a casa una di queste
brocche d'acqua, ti darò un bel pezzo di pane. —
</p>
<p>
Pinocchio guardò la brocca, e non rispose nè
sì nè no.
</p>
<p>
— E insieme col pane ti darò un bel piatto di
cavol fiore condito coll'olio e coll'aceto — soggiunse
la buona donna.
</p>
<p>
<span class="pagenum" id="Page_155">[155]</span>
</p>
<p>
Pinocchio dètte un'altra occhiata alla brocca,
e non rispose nè sì nè no.
</p>
<p>
— E dopo il cavol fiore ti darò un bel confetto
ripieno di rosolio. —
</p>
<p>
Alle seduzioni di quest'ultima ghiottoneria,
Pinocchio non seppe più resistere, e fatto un
animo risoluto, disse:
</p>
<p>
— Pazienza! vi porterò la brocca fino a casa! —
</p>
<p>
La brocca era molto pesa, e il burattino, non
avendo forza di portarla colle mani, si rassegnò
a portarla in capo.
</p>
<p>
Arrivati a casa, la buona donnina fece sedere
Pinocchio a una piccola tavola apparecchiata, e
gli pose davanti il pane, il cavol fiore condito e
il confetto.
</p>
<p>
Pinocchio non mangiò, ma diluviò. Il suo stomaco
pareva un quartiere rimasto vuoto e disabitato
da cinque mesi.
</p>
<p>
Calmati a poco a poco i morsi rabbiosi della
fame, allora alzò il capo per ringraziare la sua
benefattrice: ma non aveva ancora finito di fissarla
in volto, che cacciò un lunghissimo <i>ohhh!</i>
di maraviglia, e rimase là incantato, cogli occhi
spalancati, colla forchetta per aria e colla bocca
piena di pane e di cavol fiore.
</p>
<p>
— Che cosa è mai tutta questa meraviglia? —
disse ridendo la buona donna.
</p>
<p>
— Egli è.... — rispose balbettando Pinocchio —
<span class="pagenum" id="Page_156">[156]</span>
egli è.... egli è.... che voi mi somigliate.... voi mi
rammentate... sì, sì, sì, la stessa voce.... gli stessi
occhi.... gli stessi capelli.... sì sì, sì.... anche voi
avete i capelli turchini.... come lei! O Fatina
mia!... O Fatina mia!... ditemi che siete voi, proprio
voi!... Non mi fate più piangere! Se sapeste!
Ho pianto tanto, ho patito tanto!... —
</p>
<div class="figcenter"><a id="fill156"></a>
<img alt="" src="images/ill156.jpg" id="id-4229624284689003493">
</div>
<p>
E nel dir così, Pinocchio piangeva dirottamente,
e gettatosi ginocchioni per terra abbracciava
i ginocchi di quella donnina misteriosa.
</p>
<div class="chapter">
<p>
<span class="pagenum" id="Page_157">[157]</span>
</p>
<h2 id="capXXV">XXV.
<span class="smaller">Pinocchio promette alla Fata di esser buono e di studiare,
perchè è stufo di fare il burattino e vuol diventare un bravo
ragazzo.</span></h2>
</div>
<p>
In sulle prime, la buona donnina cominciò col
dire che lei non era la piccola Fata dai capelli
turchini: ma poi, vedendosi ormai scoperta e non
volendo mandare più in lungo la commedia, finì
per farsi riconoscere, e disse a Pinocchio:
</p>
<p>
— Birba d'un burattino! Come mai ti sei accorto
che ero io?
</p>
<p>
— Gli è il gran bene che vi voglio, quello che
me l'ha detto.
</p>
<p>
— Ti ricordi, eh? Mi lasciasti bambina, e ora
mi ritrovi donna; tanto donna, che potrei quasi
farti da mamma.
</p>
<p>
— E io l'ho caro dimolto, perchè così, invece
di sorellina, vi chiamerò la mia mamma. Gli è
tanto tempo che mi struggo di avere una mamma
come tutti gli altri ragazzi!... Ma come avete fatto
a crescere così presto?
</p>
<p>
<span class="pagenum" id="Page_158">[158]</span>
</p>
<p>
— È un segreto.
</p>
<p>
— Insegnatemelo: vorrei crescere un poco anch'io.
Non lo vedete? Son sempre rimasto alto
come un soldo di cacio.
</p>
<p>
— Ma tu non puoi crescere — replicò la Fata.
</p>
<p>
— Perchè?
</p>
<p>
— Perchè i burattini non crescono mai. Nascono
burattini, vivono burattini e muoiono burattini.
</p>
<p>
— Oh! sono stufo di far sempre il burattino!
— gridò Pinocchio, dandosi uno scappellotto. —
Sarebbe ora che diventassi anch'io un uomo....
</p>
<p>
— E lo diventerai, se saprai meritarlo....
</p>
<p>
— Davvero? E che posso fare per meritarmelo?
</p>
<p>
— Una cosa facilissima: avvezzarti a essere un
ragazzino perbene.
</p>
<p>
— O che forse non lo sono?
</p>
<p>
— Tutt'altro! i ragazzi perbene sono ubbidienti,
e tu invece....
</p>
<p>
— E io non ubbidisco mai.
</p>
<p>
— I ragazzi perbene prendono amore allo studio
e al lavoro, e tu....
</p>
<p>
— E io, invece, faccio il bighellone e il vagabondo
tutto l'anno.
</p>
<p>
— I ragazzi perbene dicono sempre la verità...
</p>
<p>
<span class="pagenum" id="Page_159">[159]</span>
</p>
<p>
— E io sempre le bugie.
</p>
<p>
— I ragazzi perbene vanno volentieri alla
scuola...
</p>
<p>
— E a me la scuola mi fa venire i dolori di
corpo. Ma da oggi in poi voglio mutar vita.
</p>
<p>
— Me lo prometti?
</p>
<p>
— Lo prometto. Voglio diventare un ragazzino
perbene, e voglio essere la consolazione del mio
babbo... Dove sarà, il mio povero babbo, a quest'ora?
</p>
<p>
— Non lo so.
</p>
<p>
— Avrò mai la fortuna di poterlo rivedere e
abbracciare?
</p>
<p>
— Credo di sì: anzi ne sono sicura. —
</p>
<p>
A questa risposta fu tale e tanta la contentezza
di Pinocchio, che prese le mani alla Fata
e cominciò a baciargliele con tanta foga, che pareva
quasi fuori di sè. Poi, alzando il viso e guardandola
amorosamente, le domandò:
</p>
<p>
— Dimmi, mammina: dunque non è vero che
tu sia morta?
</p>
<p>
— Par di no — rispose sorridendo la Fata.
</p>
<p>
— Se tu sapessi che dolore e che serratura alla
gola che provai, quando lessi <i>qui giace</i>...
</p>
<p>
— Lo so: ed è per questo che ti ho perdonato.
La sincerità del tuo dolore mi fece conoscere che
tu avevi il cuore buono: e dai ragazzi buoni di
<span class="pagenum" id="Page_160">[160]</span>
cuore, anche se sono un po' monelli e avvezzati
male, c'è sempre da sperar qualcosa: ossia, c'è
sempre da sperare che rientrino sulla vera strada.
Ecco perchè son venuta a cercarti fin qui. Io sarò
la tua mamma....
</p>
<div class="figcenter" role="figure" aria-labelledby="ebm_caption42"><a id="fill160"></a>
<img alt="" src="images/ill160.jpg" id="id-121433618003827962">
<p class="caption" id="ebm_caption42">— Dimmi, mammina: dunque non è vero che tu sia morta?</p>
</div>
<p>
<span class="pagenum" id="Page_161">[161]</span>
</p>
<p>
— Oh che bella cosa! — gridò Pinocchio saltando
dall'allegrezza.
</p>
<p>
— Tu mi ubbidirai e farai sempre quello che
ti dirò io.
</p>
<p>
— Volentieri, volentieri, volentieri!
</p>
<p>
— Fino da domani — soggiunse la Fata — tu
comincerai coll'andare a scuola. —
</p>
<p>
Pinocchio diventò subito un po' meno allegro.
</p>
<p>
— Poi sceglierai a tuo piacere un'arte o un
mestiere.... —
</p>
<p>
Pinocchio diventò serio.
</p>
<p>
— Che cosa brontoli fra i denti? — domandò
la Fata con accento risentito.
</p>
<p>
— Dicevo.... — mugolò il burattino a mezza
voce — che oramai per andare a scuola mi pare
un po' tardi....
</p>
<p>
— Nossignore. Tieni a mente che per istruirsi
e per imparare non è mai tardi.
</p>
<p>
— Ma io non voglio fare nè arti nè mestieri....
</p>
<p>
— Perchè?
</p>
<p>
— Perchè a lavorare mi par fatica.
</p>
<p>
— Ragazzo mio, — disse la Fata — quelli che
dicono così, finiscono quasi sempre o in carcere
o all'ospedale. L'uomo, per tua regola, nasca
ricco o povero, è obbligato in questo mondo a far
qualcosa, a occuparsi, a lavorare. Guai a lasciarsi
prendere dall'ozio! L'ozio è una bruttissima malattia
<span class="pagenum" id="Page_162">[162]</span>
e bisogna guarirla subito, fin da bambini;
se no, quando siamo grandi non si guarisce più. —
</p>
<p>
Queste parole toccarono l'animo di Pinocchio,
il quale, rialzando vivacemente la testa, disse
alla Fata:
</p>
<p>
— Io studierò, io lavorerò, io farò tutto quello
che mi dirai, perchè insomma, la vita del burattino
mi è venuta a noia, e voglio diventare un
ragazzo a tutti i costi. Me l'hai promesso, non
è vero?
</p>
<p>
— Te l'ho promesso, e ora dipende da te. —
</p>
<div class="chapter">
<p>
<span class="pagenum" id="Page_163">[163]</span>
</p>
<h2 id="capXXVI">XXVI.
<span class="smaller">Pinocchio va co' suoi compagni di scuola in riva al mare,
per vedere il terribile Pesce-cane.</span></h2>
</div>
<p>
Il giorno dopo Pinocchio andò alla Scuola comunale.
</p>
<p>
Figuratevi quelle birbe di ragazzi, quando videro
entrare nella loro scuola un burattino! Fu
una risata, che non finiva più. Chi gli faceva uno
scherzo, chi un altro: chi gli levava il berretto di
mano: chi gli tirava il giubbettino di dietro; chi
si provava a fargli coll'inchiostro due grandi baffi
sotto il naso, e chi si attentava perfino a legargli
dei fili ai piedi e alle mani, per farlo ballare.
</p>
<p>
Per un poco Pinocchio usò disinvoltura e tirò
via; ma finalmente, sentendosi scappar la pazienza,
si rivolse a quelli che più lo tafanavano e si pigliavano
giuoco di lui, e disse loro a muso duro:
</p>
<p>
— Badate, ragazzi: io non son venuto qui per
essere il vostro buffone. Io rispetto gli altri e voglio
esser rispettato.
</p>
<p>
<span class="pagenum" id="Page_164">[164]</span>
</p>
<p>
— Bravo Berlicche! Hai parlato come un libro
stampato! — urlarono quei monelli, buttandosi
via dalle matte risate: e uno di loro più impertinente
degli altri, allungò la mano coll'idea di
prendere il burattino per la punta del naso.
</p>
<p>
Ma non fece a tempo: perchè Pinocchio stese
la gamba sotto la tavola, e gli consegnò una pedata
negli stinchi.
</p>
<p>
— Ohi! che piedi duri! — urlò il ragazzo stropicciandosi
il livido che gli aveva fatto il burattino.
</p>
<p>
— E che gomiti!... anche più duri dei piedi! —
disse un altro che, per i suoi scherzi sguaiati, s'era
beccata una gomitata nello stomaco.
</p>
<p>
Fatto sta che dopo quel calcio e quella gomitata,
Pinocchio acquistò subito la stima e la
simpatia di tutti i ragazzi di scuola: e tutti gli
facevano mille carezze e tutti gli volevano un
ben dell'anima.
</p>
<p>
E anche il maestro se ne lodava, perchè lo vedeva
attento, studioso, intelligente, sempre il primo
a entrare nella scuola, sempre l'ultimo a rizzarsi
in piedi, a scuola finita.
</p>
<p>
Il solo difetto che avesse era quello di bazzicare
troppi compagni; e fra questi c'erano molti
monelli conosciutissimi per la loro poca voglia di
studiare e di farsi onore.
</p>
<p>
<span class="pagenum" id="Page_165">[165]</span>
</p>
<div class="figcenter" role="figure" aria-labelledby="ebm_caption43"><a id="fill165"></a>
<img alt="" src="images/ill165.jpg" id="id-8442442907620963623">
<p class="caption" id="ebm_caption43">E anche il maestro se ne lodava, perchè lo vedeva attento,
studioso, intelligente.</p>
</div>
<p>
Il maestro lo avvertiva tutti i giorni, e anche
la buona Fata non mancava di dirgli e di ripetergli
più volte:
</p>
<p>
— Bada, Pinocchio! Quei tuoi compagnacci di
scuola finiranno, prima o poi, col farti perdere
l'amore allo studio e, forse forse, col tirarti addosso
qualche grossa disgrazia.
</p>
<p>
<span class="pagenum" id="Page_166">[166]</span>
</p>
<p>
— Non c'è pericolo! — rispondeva il burattino,
facendo una spallucciata, e toccandosi coll'indice
in mezzo alla fronte, come per dire: «C'è
tanto giudizio qui dentro!»
</p>
<p>
Ora avvenne che un bel giorno, mentre camminava
verso la scuola, incontrò un branco dei
soliti compagni, che, andandogli incontro, gli dissero:
</p>
<p>
— Sai la gran notizia?
</p>
<p>
— No.
</p>
<p>
— Qui nel mare vicino è arrivato un Pesce-cane
grosso come una montagna.
</p>
<p>
— Davvero?... Che sia quel medesimo Pesce-cane
di quando affogò il mio povero babbo?
</p>
<p>
— Noi andiamo alla spiaggia per vederlo. Vuoi
venire anche tu?
</p>
<p>
— Io no: voglio andare a scuola.
</p>
<p>
— Che t'importa della scuola? Alla scuola ci
anderemo domani. Con una lezione di più o con
una di meno, si rimane sempre gli stessi somari.
</p>
<p>
— E il maestro che dirà?
</p>
<p>
— Il maestro si lascia dire. È pagato apposta
per brontolare tutti i giorni.
</p>
<p>
— E la mia mamma?
</p>
<p>
— Le mamme non sanno mai nulla — risposero
quei malanni.
</p>
<p>
— Sapete che cosa farò? — disse Pinocchio. —
<span class="pagenum" id="Page_167">[167]</span>
Il Pesce-cane voglio vederlo per certe mie ragioni....
ma anderò a vederlo dopo la scuola.
</p>
<p>
— Povero giucco! — ribattè uno del branco. —
Che credi che un pesce di quella grossezza voglia
star lì a fare il comodo tuo? Appena s'è annoiato,
piglia il dirizzone per un'altra parte, e allora chi
s'è visto s'è visto.
</p>
<div class="figcenter" role="figure" aria-labelledby="ebm_caption44"><a id="fill167"></a>
<img alt="" src="images/ill167.jpg" id="id-7521048834372164372">
<p class="caption" id="ebm_caption44">Coi loro libri e i loro quaderni sotto il braccio si mossero a correre
attraverso ai campi.</p>
</div>
<p>
— Quanto tempo ci vuole di qui alla spiaggia?
— domandò il burattino.
</p>
<p>
— Fra un'ora siamo bell'e andati e tornati.
</p>
<p>
— Dunque, via! e chi più corre, è più bravo!
— gridò Pinocchio.
</p>
<p>
<span class="pagenum" id="Page_168">[168]</span>
</p>
<p>
Dato così il segnale della partenza, quel branco
di monelli coi loro libri e i loro quaderni sotto il
braccio si messero a correre attraverso ai campi
e Pinocchio era sempre avanti a tutti, pareva
che avesse le ali ai piedi.
</p>
<p>
Di tanto in tanto, voltandosi indietro, canzonava
i suoi compagni rimasti a una bella distanza,
e nel vederli ansanti, trafelati, polverosi,
e con tanto di lingua fuori, se la rideva proprio
di cuore. Lo sciagurato, in quel momento, non
sapeva a quali paure e a quali orribili disgrazie
andava incontro.
</p>
<div class="chapter">
<p>
<span class="pagenum" id="Page_169">[169]</span>
</p>
<h2 id="capXXVII">XXVII.
<span class="smaller">Gran combattimento fra Pinocchio e i suoi compagni: uno dei
quali essendo rimasto ferito, Pinocchio viene arrestato dai
carabinieri.</span></h2>
</div>
<p>
Giunto che fu sulla spiaggia, Pinocchio dètte
subito una grande occhiata sul mare; ma non vide
nessun Pesce-cane. Il mare era tutto liscio come
un gran cristallo da specchio.
</p>
<p>
— O il Pesce-cane dov'è? — domandò, voltandosi
 ai compagni.
</p>
<p>
— Sarà andato a far colazione — rispose uno
di loro, ridendo.
</p>
<p>
— O si sarà buttato sul letto per fare un sonnellino
— soggiunse un altro, ridendo più forte
che mai.
</p>
<p>
Da quelle risposte sconclusionate e da quelle
risatacce grulle, Pinocchio capì che i suoi compagni
gli avevano fatto una brutta celia, dandogli
ad intendere una cosa che non era vera; e pigliandosela
a male, disse loro con voce di bizza:
</p>
<p>
— E ora? che sugo ci avete trovato a darmi
ad intendere la storiella del Pesce-cane?
</p>
<p>
<span class="pagenum" id="Page_170">[170]</span>
</p>
<p>
— Il sugo c'è sicuro!... — risposero in coro
quei monelli.
</p>
<p>
— E sarebbe?
</p>
<p>
— Quello di farti perdere la scuola e di farti
venire con noi. Non ti vergogni a mostrarti tutti
i giorni così preciso e così diligente alla lezione?
Non ti vergogni a studiar tanto, come fai?
</p>
<p>
— E se io studio, che cosa ve ne importa?
</p>
<p>
— A noi ce ne importa moltissimo, perchè ci
costringi a fare una brutta figura col maestro....
</p>
<p>
— Perchè?
</p>
<p>
— Perchè gli scolari che studiano, fanno sempre
scomparire quelli, come noi, che non hanno
voglia di studiare. E noi non vogliamo scomparire!
Anche noi abbiamo il nostro amor proprio!...
</p>
<p>
— E allora che cosa devo fare per contentarvi?
</p>
<p>
— Devi prendere a noia, anche tu, la scuola,
la lezione e il maestro, che sono i nostri tre grandi
nemici.
</p>
<p>
— E se io volessi seguitare a studiare?
</p>
<p>
— Noi non ti guarderemo più in faccia, e alla
prima occasione ce la pagherai.
</p>
<p>
— In verità mi fate quasi ridere — disse il
burattino con una scrollatina di capo.
</p>
<p>
— Ehi, Pinocchio! — gridò allora il più grande
di quei ragazzi andandogli sul viso. — Non venir
qui a fare lo smargiasso: non venir qui a far tanto
<span class="pagenum" id="Page_171">[171]</span>
il galletto!... perchè se tu non hai paura di noi,
neanche noi abbiamo paura di te! Ricordati che
tu sei solo e noi siamo sette.
</p>
<p>
— Sette come i peccati mortali — disse Pinocchio
con una gran risata.
</p>
<p>
— Avete sentito? Ci ha insultati tutti! Ci ha
chiamato col nome di peccati mortali!...
</p>
<p>
— Pinocchio! chiedici scusa dell'offesa.... e se
no, guai a te!...
</p>
<p>
— Cucù! — fece il burattino, battendosi coll'indice
sulla punta del naso, in segno di canzonatura.
</p>
<p>
— Pinocchio! la finisce male!...
</p>
<p>
— Cucù!
</p>
<p>
— Ne toccherai quanto un somaro!...
</p>
<p>
— Cucù!
</p>
<p>
— Ritornerai a casa col naso rotto!...
</p>
<p>
— Cucù!
</p>
<p>
— Ora il Cucù te lo darò io! — gridò il più
ardito di quei monelli. — Prendi intanto quest'acconto,
e serbalo per la cena di stasera. —
</p>
<p>
E nel dir così, gli appiccicò un pugno nel capo.
</p>
<p>
Ma fu, come si suol dire, botta e risposta; perchè
il burattino, com'era da aspettarselo, rispose
subito con un altro pugno: e lì, da un momento
all'altro, il combattimento diventò generale e accanito.
</p>
<p>
<span class="pagenum" id="Page_172">[172]</span>
</p>
<p>
Pinocchio, sebbene fosse solo, si difendeva come
un eroe. Con quei suoi piedi di legno durissimo
lavorava così bene, da tener sempre i suoi nemici
a rispettosa distanza. Dove i suoi piedi potevano
arrivare e toccare, ci lasciavano sempre un livido
per ricordo.
</p>
<p>
Allora i ragazzi indispettiti di non potersi misurare
col burattino a corpo a corpo, pensarono
bene di metter mano ai proiettili; e sciolti i fagotti
de' loro libri di scuola, cominciarono a scagliare
contro di lui i <i>Sillabari</i>, le <i>Grammatiche</i>,
i <i>Giannettini</i>, i <i>Minuzzoli</i>, i <i>Racconti</i> del Thouar,
il <i>Pulcino</i> della Baccini e altri libri scolastici: ma
il burattino, che era d'occhio svelto e ammalizzito,
faceva sempre civetta a tempo, sicchè i volumi,
passandogli di sopra al capo, andavano tutti a
cascare nel mare.
</p>
<p>
Figuratevi i pesci! I pesci, credendo che quei
libri fossero roba da mangiare, correvano a frotte
a fior d'acqua; ma dopo avere abboccata qualche
pagina o qualche frontespizio, la risputavano subito,
facendo con la bocca una certa smorfia, che
pareva volesse dire: «Non è roba per noi: noi
siamo avvezzi a cibarci molto meglio!»
</p>
<p>
Intanto il combattimento s'inferociva sempre
più, quand'ecco che un grosso Granchio, che era
uscito fuori dell'acqua e s'era adagio adagio arrampicato
<span class="pagenum" id="Page_173">[173]</span>
fin sulla spiaggia, gridò con una vociaccia
di trombone infreddato:
</p>
<p>
— Smettetela, birichini che non siete altro!
Queste guerre manesche fra ragazzi e ragazzi
raramente vanno a finir bene. Qualche disgrazia
accade sempre!... —
</p>
<div class="figcenter" role="figure" aria-labelledby="ebm_caption45"><a id="fill173"></a>
<img alt="" src="images/ill173.jpg" id="id-8065077038685955929">
<p class="caption" id="ebm_caption45">Quand'ecco che un grosso Granchio, che era uscito fuori dall'acqua....</p>
</div>
<p>
Povero Granchio! Fu lo stesso che avesse predicato
al vento. Anzi, quella birba di Pinocchio,
<span class="pagenum" id="Page_174">[174]</span>
voltandosi indietro a guardarlo in cagnesco, gli
disse sgarbatamente:
</p>
<p>
— Chetati, Granchio dell'uggia! Faresti meglio
a succiare due pasticche di lichene per guarire
da codesta infreddatura di gola. Va' piuttosto
a letto, e cerca di sudare!...
</p>
<p>
In quel frattempo i ragazzi, che avevano finito
ormai di tirare tutti i loro libri, occhiarono lì a
poca distanza il fagotto dei libri del burattino,
e se ne impadronirono in men che non si dice.
</p>
<p>
Fra questi libri, v'era un volume rilegato in
cartoncino grosso, colla costola e colle punte di
cartapecora. Era un <i>Trattato di Aritmetica</i>. Vi lascio
immaginare se era peso di molto!
</p>
<p>
Uno di quei monelli agguantò quel volume, e
presa di mira la testa di Pinocchio, lo scagliò
con quanta forza aveva nel braccio: ma invece
di cogliere il burattino, colse nella testa uno dei
compagni, il quale diventò bianco come un panno
lavato, e non disse altro che queste parole:
</p>
<p>
— O mamma mia,... aiutatemi perchè muoio!...
— Poi cadde disteso sulla rena del lido.
</p>
<p>
Alla vista di quel morticino, i ragazzi spaventati
si dettero a scappare a gambe, e in pochi
minuti non si videro più.
</p>
<p>
Ma Pinocchio rimase lì; e sebbene per il dolore
e per lo spavento, anche lui fosse più morto
<span class="pagenum" id="Page_175">[175]</span>
che vivo, nondimeno corse ad inzuppare il suo
fazzoletto nell'acqua del mare, e si pose a bagnare
la tempia del suo povero compagno di
scuola. E intanto, piangendo dirottamente e disperandosi,
lo chiamava per nome e gli diceva:
</p>
<p>
— Eugenio!... povero Eugenio mio!... apri gli
occhi e guardami!... Perchè non mi rispondi? Non
sono stato io, sai, che ti ho fatto tanto male! Credilo,
non sono stato io!... Apri gli occhi, Eugenio....
Se tieni gli occhi chiusi, mi farai morire anche
me.... O Dio mio! come farò ora a tornare a casa?...
Con che coraggio potrò presentarmi alla mia
buona mamma? Che sarà di me?... Dove fuggirò?...
Dove anderò a nascondermi?... Oh quant'era
meglio, mille volte meglio che fossi andato
a Scuola!... Perchè ho dato retta a questi compagni,
che sono la mia dannazione? E il maestro
me l'aveva detto!... e la mia mamma me l'aveva
ripetuto: «Guardati dai cattivi compagni!» Ma
io sono un testardo.... un caparbiaccio.... lascio
dir tutti, e poi fo sempre a modo mio! E dopo
mi tocca a scontarle.... E così, da che sono al
mondo, non ho mai avuto un quarto d'ora di
bene. Dio mio! Che sarà di me, che sarà di me,
che sarà di me? —
</p>
<p>
E Pinocchio continuava a piangere, a berciare,
a darsi dei pugni nel capo e a chiamar per nome
<span class="pagenum" id="Page_176">[176]</span>
il povero Eugenio, quando sentì a un tratto un
rumore sordo di passi che si avvicinavano.
</p>
<p>
Si voltò: erano due carabinieri.
</p>
<p>
— Che cosa fai così sdraiato per terra? — domandarono
a Pinocchio.
</p>
<p>
— Assisto questo mio compagno di scuola.
</p>
<p>
— Che gli è venuto male?
</p>
<p>
— Par di sì!...
</p>
<p>
— Altro che male! — disse uno dei carabinieri
chinandosi e osservando Eugenio da vicino. —
Questo ragazzo è stato ferito in una tempia: chi
è che l'ha ferito?
</p>
<p>
— Io no! — balbettò il burattino che non aveva
più fiato in corpo.
</p>
<p>
— Se non sei stato tu, chi è stato dunque che
l'ha ferito?
</p>
<p>
— Io no! — ripetè Pinocchio.
</p>
<p>
— E con che cosa è stato ferito?
</p>
<p>
— Con questo libro. — E il burattino raccattò
di terra il <i>Trattato di Aritmetica</i>, rilegato
in cartone e cartapecora, per mostrarlo al carabiniere.
</p>
<p>
— E questo libro di chi è?
</p>
<p>
— Mio.
</p>
<p>
— Basta così: non occorre altro. Rizzati subito,
e vien via con noi.
</p>
<p>
— Ma io....
</p>
<p>
<span class="pagenum" id="Page_177">[177]</span>
</p>
<p>
— Via con noi!...
</p>
<p>
— Ma io sono innocente....
</p>
<p>
— Via con noi! —
</p>
<p>
Prima di partire, i carabinieri chiamarono alcuni
pescatori, che in quel momento passavano
per l'appunto colla loro barca vicino alla spiaggia,
e dissero loro:
</p>
<p>
— Vi affidiamo questo ragazzetto ferito nel
capo. Portatelo a casa vostra e assistetelo. Domani
torneremo a vederlo. —
</p>
<p>
Quindi si volsero a Pinocchio, e dopo averlo
messo in mezzo a loro due, gl'intimarono con accento
soldatesco:
</p>
<p>
— Avanti! e cammina spedito! se no, peggio
per te! —
</p>
<p>
Senza farselo ripetere, il burattino cominciò a
camminare per quella viottola, che conduceva al
paese. Ma il povero diavolo non sapeva più nemmeno
lui in che mondo si fosse. Gli pareva di sognare,
e che brutto sogno! Era fuori di sè. I suoi
occhi vedevano tutto doppio: le gambe gli tremavano:
la lingua gli era rimasta attaccata al
palato e non poteva più spiccicare una sola parola.
Eppure, in mezzo a quella specie di stupidità
e di rintontimento, una spina acutissima gli
bucava il cuore: il pensiero, cioè, di dover passare
sotto le finestre di casa della sua buona fata,
<span class="pagenum" id="Page_178">[178]</span>
in mezzo ai carabinieri. Avrebbe preferito piuttosto
di morire.
</p>
<div class="figcenter" role="figure" aria-labelledby="ebm_caption46"><a id="fill178"></a>
<img alt="" src="images/ill178.jpg" id="id-3529466940499147910">
<p class="caption" id="ebm_caption46">Si volsero a Pinocchio, e dopo averlo messo in mezzo a loro due.</p>
</div>
<p>
Erano già arrivati e stavano per entrare in
paese, quando una folata di vento strapazzone
levò di testa a Pinocchio il berretto, portandoglielo
lontano una diecina di passi.
</p>
<p>
<span class="pagenum" id="Page_179">[179]</span>
</p>
<p>
— Si contentano — disse il burattino ai carabinieri
— che vada a riprendere il mio berretto?
</p>
<p>
— Vai pure; ma facciamo una cosa lesta. —
</p>
<p>
Il burattino andò, raccattò il berretto.... ma invece
di metterselo in capo, se lo mise in bocca
fra i denti, e poi cominciò a correre di gran carriera
verso la spiaggia del mare. Andava via
come una palla di fucile.
</p>
<p>
I carabinieri, giudicando che fosse difficile raggiungerlo,
gli aizzarono dietro un grosso cane
mastino che aveva guadagnato il primo premio
a tutte le corse dei cani. Pinocchio correva, e
il cane correva più di lui; per cui tutta la gente
si affacciava alle finestre e si affollava in mezzo
alla strada, ansiosa di veder la fine di un palio
così inferocito. Ma non potè levarsi questa voglia,
perchè il can mastino e Pinocchio sollevarono
lungo la strada un tal polverone, che dopo
pochi minuti non era possibile di veder più nulla.
</p>
<div class="chapter">
<p>
<span class="pagenum" id="Page_180">[180]</span>
</p>
<h2 id="capXXVIII">XXVIII.
<span class="smaller">Pinocchio corre pericolo di esser fritto in padella, come un pesce.</span></h2>
</div>
<p>
Durante quella corsa disperata, vi fu un momento
terribile, un momento in cui Pinocchio
si credè perduto: perchè bisogna sapere che Alidoro
(era questo il nome del can mastino) a furia
di correre e correre, l'aveva quasi raggiunto.
</p>
<div class="figcenter" role="figure" aria-labelledby="ebm_caption47"><a id="fill180"></a>
<img alt="" src="images/ill180.jpg" id="id-5288021856269072745">
<p class="caption" id="ebm_caption47">Sentiva dietro di sè, alla distanza d'un palmo, l'ansare affannoso
di quella bestiaccia.</p>
</div>
<p>
Basti dire che il burattino sentiva dietro di sè,
<span class="pagenum" id="Page_181">[181]</span>
alla distanza d'un palmo, l'ansare affannoso di
quella bestiaccia, e ne sentiva perfino la vampa
calda delle fiatate.
</p>
<p>
Per buona fortuna la spiaggia era oramai vicina,
e il mare si vedeva lì a pochi passi.
</p>
<p>
Appena fu sulla spiaggia, il burattino spiccò
un bellissimo salto, come avrebbe potuto fare un
ranocchio, e andò a cascare in mezzo all'acqua.
Alidoro invece voleva fermarsi: ma trasportato
dall'impeto della corsa, entrò nell'acqua anche
lui. E quel disgraziato non sapeva nuotare; per
cui cominciò subito ad annaspare colle zampe
per reggersi a galla; ma più annaspava, e più
andava col capo sott'acqua.
</p>
<p>
Quando ritornò a rimettere il capo fuori, il
povero cane aveva gli occhi impauriti e stralunati,
e, abbaiando gridava:
</p>
<p>
— Affogo! affogo!
</p>
<p>
— Crepa! — gli rispose Pinocchio da lontano,
il quale si vedeva oramai sicuro da ogni pericolo.
</p>
<p>
— Aiutami, Pinocchio mio!... salvami dalla
morte!... —
</p>
<p>
A quelle grida strazianti il burattino, che in
fondo aveva un cuore eccellente, si mosse a compassione,
e voltosi al cane, gli disse:
</p>
<p>
— Ma se io ti aiuto a salvarti, mi prometti di
non darmi più noia e di non corrermi dietro?
</p>
<p>
<span class="pagenum" id="Page_182">[182]</span>
</p>
<p>
— Te lo prometto! te lo prometto! Spicciati
per carità, perchè se indugi un altro mezzo minuto,
son bell'e morto. —
</p>
<p>
Pinocchio esitò un poco: ma poi ricordandosi
che il suo babbo gli aveva detto tante volte che
a fare una buona azione non ci si scapita mai,
andò nuotando a raggiungere Alidoro, e, presolo
per la coda con tutt'e due le mani, lo portò
sano e salvo sulla rena asciutta del lido.
</p>
<div class="figcenter" role="figure" aria-labelledby="ebm_caption48"><a id="fill182"></a>
<img alt="" src="images/ill182.jpg" id="id-6405772374111179291">
<p class="caption" id="ebm_caption48">Andò nuotando a raggiungere Alidoro, e, presolo per la coda....</p>
</div>
<p>
Il povero cane non si reggeva più in piedi.
Aveva bevuto, senza volerlo, tant'acqua salata,
che era gonfiato come un pallone. Per altro il
burattino, non volendo fare a fidarsi troppo, stimò
<span class="pagenum" id="Page_183">[183]</span>
cosa prudente di gettarsi novamente in mare;
e allontanandosi dalla spiaggia, gridò all'amico
salvato:
</p>
<p>
— Addio, Alidoro; fa' buon viaggio, e tanti
saluti a casa.
</p>
<p>
— Addio, Pinocchio, — rispose il cane — mille
grazie di avermi liberato dalla morte. Tu m'hai
fatto un gran servizio: e in questo mondo quel
che è fatto è reso. Se capita l'occasione ci riparleremo.... —
</p>
<p>
Pinocchio seguitò a nuotare, tenendosi sempre
vicino alla terra. Finalmente gli parve di
esser giunto in un luogo sicuro: e dando un'occhiata
alla spiaggia, vide sugli scogli una specie
di grotta, dalla quale usciva un lunghissimo
pennacchio di fumo.
</p>
<p>
— In quella grotta — disse allora fra sè — ci
deve essere del fuoco. Tanto meglio! anderò a
rasciugarmi e riscaldarmi, e poi?... e poi sarà
quel che sarà. —
</p>
<p>
Presa questa risoluzione, si avvicinò alla scogliera;
ma quando fu lì per arrampicarsi, sentì
qualche cosa sotto l'acqua che saliva, saliva, saliva
e lo portava per aria. Tentò subito di fuggire,
ma oramai era tardi, perchè con sua grandissima
maraviglia si trovò rinchiuso dentro una
grossa rete in mezzo a un brulichìo di pesci
<span class="pagenum" id="Page_184">[184]</span>
d'ogni forma e grandezza, che scodinzolavano
e si dibattevano come tante anime disperate.
</p>
<p>
E nel tempo stesso vide uscire dalla grotta un
pescatore così brutto, ma tanto brutto, che pareva
un mostro marino. Invece di capelli aveva
sulla testa un cespuglio foltissimo di erba verde;
verde era la pelle del suo corpo, verdi gli occhi,
verde la barba lunghissima, che gli scendeva fin
quaggiù. Pareva un grosso ramarro, ritto sui
piedi di dietro.
</p>
<p>
Quando il pescatore ebbe tirata fuori la rete
dal mare, gridò tutto contento:
</p>
<p>
— Provvidenza benedetta! Anch'oggi potrò
fare una bella scorpacciata di pesce!
</p>
<p>
— Manco male, che io non sono un pesce! —
disse Pinocchio dentro di sè, ripigliando un po' di
coraggio.
</p>
<p>
La rete piena di pesci fu portata dentro la
grotta, una grotta buia e affumicata in mezzo
alla quale friggeva una gran padella d'olio, che
mandava un odorino di moccolaia, da mozzare il
respiro.
</p>
<p>
— Ora vediamo un po' che pesci abbiamo
presi! — disse il pescatore verde; e ficcando
nella rete una manona così spropositata, che
pareva una pala da fornai, tirò fuori una manciata
di triglie.
</p>
<p>
<span class="pagenum" id="Page_185">[185]</span>
</p>
<p>
— Buone queste triglie! — disse, guardandole
e annusandole con compiacenza. E dopo averle
annusate, le scaraventò in una conca senz'acqua.
</p>
<p>
Poi ripetè più volte la solita operazione; e via
via che cavava fuori gli altri pesci, sentiva venirsi
l'acquolina in bocca e gongolando diceva:
</p>
<p>
— Buoni questi naselli!...
</p>
<p>
— Squisiti questi muggini!...
</p>
<p>
— Deliziose queste sogliole!...
</p>
<p>
— Prelibati questi ragnotti!...
</p>
<p>
— Carine queste acciughe col capo! —
</p>
<p>
Come potete immaginarvelo, i naselli, i muggini,
le sogliole, i ragnotti e l'acciughe, andarono
tutti alla rinfusa nella conca, a tener compagnia
alle triglie.
</p>
<p>
L'ultimo che restò nella rete fu Pinocchio.
</p>
<p>
Appena il pescatore l'ebbe cavato fuori, sgranò
dalla maraviglia i suoi occhioni verdi, gridando
quasi impaurito:
</p>
<p>
— Che razza di pesce è questo? Dei pesci
fatti a questo modo non mi ricordo di averne
mangiati mai. —
</p>
<p>
E tornò a guardarlo attentamente, e dopo
averlo guardato ben bene per ogni verso, finì
col dire:
</p>
<p>
— Ho capito; dev'essere un granchio di mare. —
</p>
<p>
Allora Pinocchio, mortificato di sentirsi scambiato
<span class="pagenum" id="Page_186">[186]</span>
per un granchio, disse con accento risentito:
</p>
<p>
— Ma che granchio e non granchio? Guardi
come lei mi tratta! Io, per sua regola, sono un
burattino.
</p>
<div class="figcenter" role="figure" aria-labelledby="ebm_caption49"><a id="fill186"></a>
<img alt="" src="images/ill186.jpg" id="id-3902299068776915665">
<p class="caption" id="ebm_caption49">— Che razza di pesce è questo?</p>
</div>
<p>
— Un burattino? — replicò il pescatore. — Dico
la verità, il pesce burattino è per me un pesce
nuovo! Meglio così! ti mangerò più volentieri.
</p>
<p>
— Mangiarmi? ma la vuol capire che io non
<span class="pagenum" id="Page_187">[187]</span>
sono un pesce? O non sente che parlo, e ragiono
come lei?
</p>
<p>
— È verissimo; — soggiunse il pescatore — e
siccome vedo che sei un pesce, e che hai la fortuna
di parlare e di ragionare come me, così
voglio usarti anch'io i dovuti riguardi.
</p>
<p>
— E questi riguardi sarebbero?...
</p>
<p>
— In segno di amicizia e di stima particolare,
lascerò a te la scelta del come vuoi esser cucinato.
Desideri esser fritto in padella, oppure
preferisci di esser cotto nel tegame colla salsa
di pomidoro?
</p>
<p>
— A dir la verità, — rispose Pinocchio — se
io debbo scegliere, preferisco piuttosto di esser
lasciato libero, per potermene tornare a casa mia.
</p>
<p>
— Tu scherzi! Ti pare che io voglia perdere
l'occasione di assaggiare un pesce così raro?
Non capita mica tutti i giorni, un pesce burattino
in questi mari. Lascia fare a me: ti friggerò
in padella assieme a tutti gli altri pesci, e
te ne troverai contento. L'esser fritto in compagnia
è sempre una consolazione. —
</p>
<p>
L'infelice Pinocchio, a quest'antifona, cominciò
a piangere, a strillare, a raccomandarsi: e
piangendo diceva: — Quant'era meglio, che fossi
andato a scuola!... Ho voluto dar retta ai compagni,
e ora la pago!... Ih!... Ih!... Ih!... —
</p>
<p>
<span class="pagenum" id="Page_188">[188]</span>
</p>
<p>
E perchè si divincolava come un'anguilla e
faceva sforzi incredibili, per isgusciare dalle grinfie
del pescatore verde, questi prese una bella
buccia di giunco, e dopo averlo legato per le
mani e per i piedi, come un salame, lo gettò in
fondo alla conca cogli altri.
</p>
<p>
Poi, tirato fuori un vassoiaccio di legno, pieno
di farina, si dètte a infarinare tutti quei pesci: e
man mano che li aveva infarinati, li buttava a
friggere dentro la padella.
</p>
<p>
I primi a ballare nell'olio bollente furono i poveri
naselli: poi toccò ai ragnotti, poi ai muggini,
poi alle sogliole e alle acciughe, e poi venne la
volta di Pinocchio. Il quale, a vedersi così vicino
alla morte (e che brutta morte!) fu preso da tanto
tremito e da tanto spavento, che non aveva più
nè voce nè fiato per raccomandarsi.
</p>
<p>
Il povero figliuolo si raccomandava cogli occhi!
Ma il pescatore verde, senza badarlo neppure,
lo avvoltò cinque o sei volte nella farina,
infarinandolo così bene dal capo ai piedi, che
pareva diventato un burattino di gesso.
</p>
<p>
Poi lo prese per il capo, e....
</p>
<div class="chapter">
<p>
<span class="pagenum" id="Page_189">[189]</span>
</p>
<h2 id="capXXIX">XXIX.
<span class="smaller">Ritorna a casa della Fata, la quale gli promette che il giorno
dopo non sarà più un burattino, ma diventerà un ragazzo.
Gran colazione di caffè-e-latte per festeggiare questo grande
avvenimento.</span></h2>
</div>
<p>
Mentre il pescatore era proprio sul punto di
buttar Pinocchio nella padella, entrò nella grotta
un grosso cane, condotto là dall'odore acutissimo
e ghiotto della frittura.
</p>
<p>
— Passa via! — gli gridò il pescatore minacciandolo
e tenendo sempre in mano il burattino
infarinato.
</p>
<p>
Ma il povero cane aveva una fame per quattro,
e mugolando e dimenando la coda, pareva
che dicesse:
</p>
<p>
— Dammi un boccone di frittura e ti lascio
in pace.
</p>
<p>
— Passa via, ti dico! — gli ripetè il pescatore;
e allungò la gamba per tirargli una pedata.
</p>
<p>
Allora il cane che, quando aveva fame davvero,
non era avvezzo a lasciarsi posar mosche
sul naso, si rivoltò ringhioso al pescatore, mostrandogli
le sue terribili zanne.
</p>
<p>
<span class="pagenum" id="Page_190">[190]</span>
</p>
<p>
In quel mentre si udì nella grotta una vocina
fioca fioca che disse:
</p>
<p>
— Salvami, Alidoro! Se non mi salvi, son fritto!... —
</p>
<div class="figcenter" role="figure" aria-labelledby="ebm_caption50"><a id="fill190"></a>
<img alt="" src="images/ill190.jpg" id="id-3429152039182102118">
<p class="caption" id="ebm_caption50">— Passa via! — gli gridò il pescatore.</p>
</div>
<p>
Il cane riconobbe subito la voce di Pinocchio,
e si accòrse, con sua grandissima meraviglia, che
la vocina era uscita da quel fagotto infarinato,
che il pescatore teneva in mano.
</p>
<p>
Allora che cosa fa? Spicca un gran lancio da
<span class="pagenum" id="Page_191">[191]</span>
terra, abbocca quel fagotto infarinato, e tenendolo
leggermente coi denti, esce correndo dalla
grotta, e via come un baleno!
</p>
<p>
Il pescatore arrabbiatissimo di vedersi strappar
di mano un pesce, che egli avrebbe mangiato
tanto volentieri, si provò a rincorrere il cane; ma
fatti pochi passi gli venne un nodo di tosse e
dovè tornarsene indietro.
</p>
<p>
Intanto Alidoro, ritrovata che ebbe la viottola
che conduceva al paese, si fermò e posò delicatamente
in terra l'amico Pinocchio.
</p>
<div class="figcenter" role="figure" aria-labelledby="ebm_caption51"><a id="fill191"></a>
<img alt="" src="images/ill191.jpg" id="id-3560966852755621401">
<p class="caption" id="ebm_caption51">Tenendolo leggermente coi denti, esce correndo dalla grotta,
e via come un baleno!</p>
</div>
<p>
— Quanto ti debbo ringraziare! — disse il burattino.
</p>
<p>
— Non c'è bisogno; — replicò il cane — tu
salvasti me, e quel che è fatto è reso. Si sa: in
questo mondo bisogna tutti aiutarsi l'uno con
l'altro.
</p>
<p>
— Ma come mai sei capitato in quella grotta?
</p>
<p>
<span class="pagenum" id="Page_192">[192]</span>
</p>
<p>
— Ero sempre qui disteso sulla spiaggia più
morto che vivo, quando il vento mi ha portato
da lontano un odorino di frittura. Quell'odorino
mi ha stuzzicato l'appetito, e io gli sono andato
dietro. Se arrivavo un minuto più tardi!...
</p>
<p>
— Non me lo dire! — urlò Pinocchio che tremava
ancora dalla paura. — Non me lo dire! Se
tu arrivavi un minuto più tardi, a quest'ora io
ero bell'e fritto, mangiato e digerito. Brrr! mi
vengono i brividi soltanto a pensarvi!... —
</p>
<p>
Alidoro, ridendo, stese la zampa destra verso
il burattino, il quale gliela strinse forte forte in
segno di grande amicizia: e dopo si lasciarono.
</p>
<p>
Il cane riprese la strada di casa: e Pinocchio,
rimasto solo, andò a una capanna lì poco distante,
e domandò a un vecchietto che stava sulla porta
a scaldarsi al sole:
</p>
<p>
— Dite, galantuomo, sapete nulla di un povero
ragazzo ferito nel capo e che si chiamava
Eugenio?
</p>
<p>
— Il ragazzo è stato portato da alcuni pescatori
in questa capanna, e ora....
</p>
<p>
— Ora sarà morto!... — interruppe Pinocchio,
con gran dolore.
</p>
<p>
— No: ora è vivo, ed è già ritornato a casa
sua.
</p>
<p>
<span class="pagenum" id="Page_193">[193]</span>
</p>
<div class="figcenter" role="figure" aria-labelledby="ebm_caption52"><a id="fill193"></a>
<img alt="" src="images/ill193.jpg" id="id-38513587081408465">
<p class="caption" id="ebm_caption52">— Dite, galantuomo, sapete nulla di un povero ragazzo ferito nel capo
e che si chiamava Eugenio?</p>
</div>
<p>
<span class="pagenum" id="Page_194">[194]</span>
</p>
<p>
— Davvero?... davvero?... — gridò il burattino,
saltando dall'allegrezza. — Dunque la ferita non
era grave?...
</p>
<p>
— Ma poteva riuscire gravissima e anche mortale,
— rispose il vecchietto — perchè gli tirarono
nel capo un grosso libro rilegato in cartone.
</p>
<p>
— E chi glielo tirò?
</p>
<p>
— Un suo compagno di scuola: un certo Pinocchio....
</p>
<p>
— E chi è questo Pinocchio? — domandò il
burattino facendo lo gnorri.
</p>
<p>
— Dicono che sia un ragazzaccio, un vagabondo,
un vero rompicollo.
</p>
<p>
— Calunnie! Tutte calunnie!
</p>
<p>
— Lo conosci tu questo Pinocchio?
</p>
<p>
— Di vista! — rispose il burattino.
</p>
<p>
— E tu, che concetto ne hai? — gli chiese il
vecchietto.
</p>
<p>
— A me mi pare un gran buon figliuolo, pieno
di voglia di studiare, obbediente, affezionato al
suo babbo e alla sua famiglia.... —
</p>
<p>
Mentre il burattino sfilava a faccia fresca tutte
queste bugie, si toccò il naso e si accorse che il
naso gli era allungato più di un palmo. Allora
tutto impaurito cominciò a gridare:
</p>
<p>
— Non date retta, galantuomo, a tutto il bene
che ve ne ho detto; perchè conosco benissimo Pinocchio
e posso assicurarvi anch'io ch'è davvero
<span class="pagenum" id="Page_195">[195]</span>
un ragazzaccio, un disubbidiente e uno svogliato,
e che invece di andare a scuola, va coi compagni
a fare lo sbarazzino! —
</p>
<p>
Appena ebbe pronunziate queste parole, il suo
naso raccorcì e tornò alla grandezza naturale,
come era prima.
</p>
<p>
— E perchè sei tutto bianco a codesto modo?
— gli domandò a un tratto il vecchietto.
</p>
<p>
— Vi dirò.... senza avvedermene, mi sono strofinato
a un muro, che era imbiancato di fresco —
rispose il burattino vergognandosi a raccontare
che lo avevano infarinato come un pesce, per
poi friggerlo in padella.
</p>
<p>
— O della tua giacchetta, de' tuoi calzoncini e
del tuo berretto, che cosa ne hai fatto?
</p>
<p>
— Ho incontrato i ladri e mi hanno spogliato.
Dite, buon vecchio, non avreste per caso da darmi
un po' di vestituccio, tanto perchè io possa ritornare
a casa?
</p>
<p>
— Ragazzo mio; in quanto a vestiti, io non
ho che un piccolo sacchetto, dove ci tengo i lupini.
Se lo vuoi, piglialo: eccolo là. —
</p>
<p>
Pinocchio non se lo fece dire due volte: prese
subito il sacchetto dei lupini che era vuoto, e
dopo averci fatto colle forbici una piccola buca
nel fondo e due buche dalle parti, se lo infilò
a uso camicia. E vestito leggerino a quel modo,
<span class="pagenum" id="Page_196">[196]</span>
si avviò verso il paese. Ma, lungo la strada, non
si sentiva punto tranquillo; tant'è vero che faceva
un passo avanti e uno indietro, e discorrendo
da sè solo andava dicendo:
</p>
<p>
— Come farò a presentarmi alla mia buona
Fatina? Che dirà quando mi vedrà?... Vorrà perdonarmi
questa seconda birichinata?... Scommetto
che non me la perdona!... oh! non me la
perdona di certo!... E mi sta il dovere: perchè
io sono un monello che prometto sempre di correggermi,
e non mantengo mai!... —
</p>
<div class="figcenter" role="figure" aria-labelledby="ebm_caption53"><a id="fill196"></a>
<img alt="" src="images/ill196.jpg" id="id-4666494664835749475">
<p class="caption" id="ebm_caption53">E vestito leggerino a quel modo, si avviò verso il paese.</p>
</div>
<p>
<span class="pagenum" id="Page_197">[197]</span>
</p>
<p>
Arrivò al paese che era già notte buia; e perchè
faceva tempaccio e l'acqua veniva giù a
catinelle, andò diritto diritto alla casa della Fata,
coll'animo risoluto di bussare alla porta e di farsi
aprire.
</p>
<p>
Ma quando fu lì, sentì mancarsi il coraggio, e
invece di bussare, si allontanò, correndo, una ventina
di passi. Poi tornò una seconda volta alla
porta, e non concluse nulla: poi si avvicinò una
terza volta e nulla: la quarta volta prese, tremando,
il battente di ferro in mano, e bussò un
piccolo colpettino.
</p>
<p>
Aspetta, aspetta, finalmente dopo mezz'ora si
aprì una finestra dell'ultimo piano (la casa era
di quattro piani) e Pinocchio vide affacciarsi una
grossa Lumaca, che aveva un lumicino acceso
sul capo, la quale disse:
</p>
<p>
— Chi è a quest'ora?
</p>
<p>
— La Fata è in casa? — domandò il burattino.
</p>
<p>
— La Fata dorme e non vuol essere svegliata:
ma tu chi sei?
</p>
<p>
— Sono io!
</p>
<p>
— Chi io?
</p>
<p>
— Pinocchio.
</p>
<p>
— Chi Pinocchio?
</p>
<p>
— Il burattino, quello che sta in casa colla
Fata.
</p>
<p>
<span class="pagenum" id="Page_198">[198]</span>
</p>
<p>
— Ah! ho capito; — disse la Lumaca — aspettami
costì, che ora scendo giù e ti apro subito.
</p>
<p>
— Spicciatevi, per carità, perchè io muoio dal
freddo.
</p>
<p>
— Ragazzo mio, io sono una Lumaca, e le Lumache
non hanno mai fretta. —
</p>
<p>
Intanto passò un'ora, ne passarono due e la
porta non si apriva: per cui Pinocchio, che tremava
dal freddo, dalla paura e dall'acqua che
aveva addosso, si fece cuore e bussò una seconda
volta, e bussò più forte.
</p>
<p>
A quel secondo colpo si aprì una finestra del
piano di sotto e si affacciò la solita Lumaca.
</p>
<p>
— Lumachina bella, — gridò Pinocchio dalla
strada — sono due ore che aspetto! E due ore,
a questa serataccia, diventano più lunghe di due
anni. Spicciatevi, per carità.
</p>
<p>
— Ragazzo mio, — gli rispose dalla finestra
quella bestiuola tutta pace e tutta flemma — ragazzo
mio, io sono una Lumaca, e le Lumache
non hanno mai fretta. — E la finestra si richiuse.
</p>
<p>
Di lì a poco suonò la mezzanotte: poi il tocco,
poi le due dopo mezzanotte, e la porta era sempre
chiusa.
</p>
<p>
Allora Pinocchio, perduta la pazienza, afferrò
con rabbia il battente della porta per bussare un
colpo da far rintronare tutto il casamento; ma il
<span class="pagenum" id="Page_199">[199]</span>
battente che era di ferro, diventò a un tratto
un'anguilla viva, che sgusciandogli dalle mani
sparì in un rigagnolo d'acqua, che scorreva in
mezzo alla strada.
</p>
<p>
— Ah! sì? — gridò Pinocchio sempre più accecato
dalla collera. — Se il battente è sparito,
io seguiterò a bussare a furia di calci. —
</p>
<p>
E tiratosi un poco indietro, lasciò andare una
solennissima pedata nell'uscio della casa. Il colpo
fu così forte, che il piede penetrò nel legno fino
a mezzo: e quando il burattino si provò a ricavarlo
fuori, fu tutta fatica inutile, perchè il piede
c'era rimasto conficcato dentro, come un chiodo
ribadito.
</p>
<p>
Figuratevi il povero Pinocchio! Dovè passare
tutto il resto della notte con un piede in terra
e con quell'altro per aria.
</p>
<p>
La mattina, sul far del giorno, finalmente la
porta si aprì. Quella brava bestiuola della Lumaca,
a scendere dal quarto piano fino all'uscio
di strada, ci aveva messo solamente nove ore.
Bisogna proprio dire che avesse fatto una sudata.
</p>
<p>
— Che cosa fate con codesto piede conficcato
nell'uscio? — domandò ridendo al burattino.
</p>
<p>
— È stata una disgrazia. Vedete un po', Lumachina
bella, se vi riesce di liberarmi da questo
supplizio.
</p>
<p>
<span class="pagenum" id="Page_200">[200]</span>
</p>
<p>
— Ragazzo mio, costì ci vuole un legnaiolo,
e io non ho fatto mai la legnaiola.
</p>
<p>
— Pregate la Fata da parte mia!...
</p>
<p>
— La Fata dorme e non vuol essere svegliata.
</p>
<div class="figcenter" role="figure" aria-labelledby="ebm_caption54"><a id="fill200"></a>
<img alt="" src="images/ill200.jpg" id="id-1944669337182967885">
<p class="caption" id="ebm_caption54">— Che cosa fate con codesto piede conficcato nell'uscio?</p>
</div>
<p>
— Ma che cosa volete che io faccia, inchiodato
tutto il giorno a questa porta?
</p>
<p>
— Divertiti a contare le formicole che passano
per la strada.
</p>
<p>
— Portatemi almeno qualche cosa da mangiare,
perchè mi sento rifinito.
<span class="pagenum" id="Page_201">[201]</span>
</p>
<p>
— Subito! — disse la Lumaca.
</p>
<p>
Difatti dopo tre ore e mezzo, Pinocchio la
vide tornare con un vassoio d'argento in capo.
Nel vassoio c'era un pane, un pollastro arrosto
e quattro albicocche mature.
</p>
<p>
— Ecco la colazione che vi manda la Fata —
disse la Lumaca.
</p>
<p>
Alla vista di quella grazia di Dio, il burattino
sentì consolarsi tutto. Ma quale fu il suo disinganno,
quando incominciando a mangiare, si dovè
accorgere che il pane era di gesso, il pollastro di
cartone e le quattro albicocche di alabastro, colorite,
come se fossero vere.
</p>
<p>
Voleva piangere, voleva darsi alla disperazione,
voleva buttar via il vassoio e quel che
c'era dentro; ma invece, o fosse il gran dolore
o la gran languidezza di stomaco, fatto sta che
cadde svenuto.
</p>
<p>
Quando si riebbe, si trovò disteso sopra un
sofà, e la Fata era accanto a lui.
</p>
<p>
— Anche per questa volta ti perdono: — gli
disse la Fata — ma guai a te, se me ne fai un'altra
delle tue!... —
</p>
<p>
Pinocchio promise e giurò che avrebbe studiato,
e che si sarebbe condotto sempre bene.
E mantenne la parola per tutto il resto dell'anno.
Difatti agli esami delle vacanze, ebbe l'onore di
<span class="pagenum" id="Page_202">[202]</span>
essere il più bravo della scuola; e i suoi portamenti,
in generale, furono giudicati così lodevoli
e soddisfacenti, che la Fata, tutta contenta, gli
disse:
</p>
<p>
— Domani finalmente il tuo desiderio sarà
appagato!
</p>
<div class="figcenter" role="figure" aria-labelledby="ebm_caption55"><a id="fill202"></a>
<img alt="" src="images/ill202.jpg" id="id-574729673330426921">
<p class="caption" id="ebm_caption55">Chi non ha veduto la gioia di Pinocchio, a questa notizia tanto
sospirata, non potrà mai figurarsela.</p>
</div>
<p>
— Cioè?
</p>
<p>
<span class="pagenum" id="Page_203">[203]</span>
</p>
<p>
— Domani finirai di essere un burattino di
legno, e diventerai un ragazzo per bene. —
</p>
<p>
Chi non ha veduto la gioia di Pinocchio, a
questa notizia tanto sospirata, non potrà mai
figurarsela. Tutti i suoi amici e compagni di
scuola dovevano essere invitati per il giorno
dopo a una gran colazione in casa della Fata,
per festeggiare insieme il grande avvenimento:
e la Fata aveva fatto preparare dugento tazze
di caffè-e-latte e quattrocento panini imburrati
di dentro e di fuori. Quella giornata prometteva
di riuscire molto bella e molto allegra: ma....
</p>
<p>
Disgraziatamente, nella vita dei burattini, c'è
sempre un <i>ma</i>, che sciupa ogni cosa.
</p>
<div class="chapter">
<p>
<span class="pagenum" id="Page_204">[204]</span>
</p>
<h2 id="capXXX">XXX.
<span class="smaller">Pinocchio, invece di diventare un ragazzo, parte di nascosto
col suo amico Lucignolo per il «Paese dei balocchi.»</span></h2>
</div>
<p>
Com'è naturale, Pinocchio chiese subito alla
Fata il permesso di andare in giro per la città
a fare gl'inviti: e la Fata gli disse:
</p>
<p>
— Va' pure a invitare i tuoi compagni per la
colazione di domani: ma ricordati di tornare a
casa prima che faccia notte. Hai capito?
</p>
<p>
— Fra un'ora prometto di esser bell'e ritornato
— replicò il burattino.
</p>
<p>
— Bada, Pinocchio! I ragazzi fanno presto a
promettere, ma il più delle volte, fanno tardi a
mantenere.
</p>
<p>
— Ma io non sono come gli altri: io, quando
dico una cosa, la mantengo.
</p>
<p>
— Vedremo. Caso poi tu disubbidissi, tanto
peggio per te.
</p>
<p>
— Perchè?
</p>
<p>
— Perchè i ragazzi che non dànno retta ai
<span class="pagenum" id="Page_205">[205]</span>
consigli di chi ne sa più di loro, vanno sempre
incontro a qualche disgrazia.
</p>
<p>
— E io l'ho provato! — disse Pinocchio. —
Ma ora non ci ricasco più!
</p>
<p>
— Vedremo se dici il vero. —
</p>
<p>
Senza aggiungere altre parole, il burattino salutò
la sua buona Fata, che era per lui una specie
di mamma, e cantando e ballando uscì fuori
dalla porta di casa.
</p>
<p>
In poco più d'un'ora tutti i suoi amici furono
invitati. Alcuni accettarono subito e di gran cuore,
altri, da principio, si fecero un po' pregare; ma
quando seppero che i panini da inzuppare nel caffè-e-latte
sarebbero stati imburrati anche dalla
parte di fuori, finirono tutti col dire: — Verremo
anche noi, per farti piacere. —
</p>
<p>
Ora bisogna sapere che Pinocchio, fra i suoi
amici e compagni di scuola, ne aveva uno prediletto
e carissimo, il quale si chiamava di nome
Romeo; ma tutti lo chiamavano col soprannome
di <i>Lucignolo</i>, per via del suo personalino asciutto,
secco e allampanato, tale e quale come il lucignolo
nuovo di un lumino da notte.
</p>
<p>
Lucignolo era il ragazzo più svogliato e più
birichino di tutta la scuola: ma Pinocchio gli
voleva un gran bene. Difatti andò subito a cercarlo
a casa per invitarlo alla colazione, e non
<span class="pagenum" id="Page_206">[206]</span>
lo trovò: tornò una seconda volta, e Lucignolo
non c'era: tornò una terza volta, e fece la strada
invano.
</p>
<p>
Dove poterlo ripescare? Cerca di qua, cerca
di là, finalmente lo vide nascosto sotto il portico
di una casa di contadini.
</p>
<p>
— Che cosa fai costì? — gli domandò Pinocchio,
avanzandosi.
</p>
<p>
— Aspetto la mezzanotte, per partire....
</p>
<p>
— Dove vai?
</p>
<p>
— Lontano, lontano, lontano!
</p>
<p>
— E io che son venuto a cercarti a casa tre
volte!...
</p>
<p>
— Che cosa volevi da me?
</p>
<p>
— Non sai il grande avvenimento? Non sai
la fortuna che mi è toccata?
</p>
<p>
— Quale?
</p>
<p>
— Domani finisco di essere un burattino e divento
un ragazzo come te, e come tutti gli altri.
</p>
<p>
— Buon pro ti faccia.
</p>
<p>
— Domani dunque ti aspetto a colazione a
casa mia.
</p>
<p>
— Ma se ti dico che parto questa sera.
</p>
<p>
— A che ora?
</p>
<p>
— Fra poco.
</p>
<p>
— E dove vai?
</p>
<p>
— Vado ad abitare in un paese.... che è il
<span class="pagenum" id="Page_207">[207]</span>
più bel paese di questo mondo: una vera cuccagna!...
</p>
<p>
— E come si chiama?
</p>
<p>
— Si chiama il «Paese dei balocchi.» Perchè
non vieni anche tu?
</p>
<p>
— Io? no davvero!
</p>
<p>
— Hai torto, Pinocchio! Credilo a me, che se
non vieni, te ne pentirai. Dove vuoi trovare un
paese più sano per noialtri ragazzi? Lì non vi
sono scuole: lì non vi sono maestri; lì non vi
sono libri. In quel paese benedetto non si studia
mai. Il giovedì non si fa scuola: e ogni settimana
è composta di sei giovedì e di una domenica.
Figurati che le vacanze dell'autunno
cominciano col primo di gennaio e finiscono coll'ultimo
di dicembre. Ecco un paese, come piace
veramente a me! Ecco come dovrebbero essere
tutti i paesi civili!...
</p>
<p>
— Ma come si passano le giornate nel «Paese
dei balocchi?»
</p>
<p>
— Si passano baloccandosi e divertendosi dalla
mattina alla sera. La sera poi si va a letto, e
la mattina dopo si ricomincia daccapo. Che te
ne pare?
</p>
<p>
— Uhm!... — fece Pinocchio; e tentennò leggermente
il capo, come dire: — È una vita che
la farei volentieri anch'io.
</p>
<p>
<span class="pagenum" id="Page_208">[208]</span>
</p>
<p>
— Dunque, vuoi partire con me? Sì o no? Risolviti.
</p>
<p>
— No, no, no e poi no. Oramai ho promesso
alla mia buona Fata di diventare un ragazzo
perbene, e voglio mantenere la promessa. Anzi,
siccome vedo che il sole va sotto, così ti lascio
subito e scappo via. Dunque addio, e buon viaggio.
</p>
<p>
— Dove corri con tanta furia?
</p>
<p>
— A casa. La mia buona Fata vuole che ritorni
prima di notte.
</p>
<p>
— Aspetta altri due minuti.
</p>
<p>
— Faccio troppo tardi.
</p>
<p>
— Due minuti soli.
</p>
<p>
— E se poi la Fata mi grida?
</p>
<p>
— Lasciala gridare. Quando avrà gridato ben
bene, si cheterà — disse quella birba di Lucignolo.
</p>
<p>
— E come fai? Parti solo o in compagnia?
</p>
<p>
— Solo? Saremo più di cento ragazzi.
</p>
<p>
— E il viaggio lo fate a piedi?
</p>
<p>
— Fra poco passerà di qui il carro che mi
deve prendere e condurre fin dentro ai confini
di quel fortunatissimo paese.
</p>
<p>
— Che cosa pagherei che il carro passasse ora!...
</p>
<p>
— Perchè?
</p>
<p>
— Per vedervi partire tutti insieme.
</p>
<p>
— Rimani qui un altro poco e ci vedrai.
</p>
<p>
— No, no: voglio ritornare a casa.
</p>
<p>
<span class="pagenum" id="Page_209">[209]</span>
</p>
<p>
— Aspetta altri due minuti.
</p>
<p>
— Ho indugiato anche troppo. La Fata starà
in pensiero per me.
</p>
<p>
— Povera Fata! Che ha paura forse che ti
mangino i pipistrelli?
</p>
<p>
— Ma dunque, — soggiunse Pinocchio — tu
sei veramente sicuro che in quel paese non ci sono
punte scuole?...
</p>
<p>
— Neanche l'ombra.
</p>
<p>
— E nemmeno i maestri?
</p>
<p>
— Nemmeno uno.
</p>
<p>
— E non c'è mai l'obbligo di studiare?
</p>
<p>
— Mai, mai, mai!
</p>
<p>
— Che bel paese! — disse Pinocchio, sentendo
venirsi l'acquolina in bocca. — Che bel paese! Io
non ci sono stato mai, ma me lo figuro!...
</p>
<p>
— Perchè non vieni anche tu?
</p>
<p>
— È inutile che tu mi tenti! Oramai ho promesso
alla mia buona Fata di diventare un ragazzo
di giudizio, e non voglio mancare alla
parola.
</p>
<p>
— Dunque addio, e salutami tanto le scuole
ginnasiali!... e anche quelle liceali, se le incontri
per la strada.
</p>
<p>
— Addio, Lucignolo; fa' buon viaggio, divertiti
e rammentati qualche volta degli amici. —
</p>
<p>
Ciò detto, il burattino fece due passi in atto di
<span class="pagenum" id="Page_210">[210]</span>
andarsene: ma poi, fermandosi e voltandosi all'amico,
gli domandò:
</p>
<p>
— Ma sei proprio sicuro che in quel paese tutte
le settimane sieno composte di sei giovedì e di
una domenica?
</p>
<p>
— Sicurissimo.
</p>
<p>
— Ma lo sai dicerto, che le vacanze abbiano
principio col primo di gennaio e finiscano coll'ultimo
di dicembre?
</p>
<p>
— Di certissimo.
</p>
<p>
— Che bel paese! — ripetè Pinocchio, sputando
dalla soverchia consolazione. Poi, fatto un animo
risoluto, soggiunse in fretta e in furia:
</p>
<p>
— Dunque, addio davvero: e buon viaggio.
</p>
<p>
— Addio.
</p>
<p>
— Fra quanto partirete?
</p>
<p>
— Fra poco.
</p>
<p>
— Peccato! se alla partenza mancasse un'ora
sola, sarei quasi capace di aspettare.
</p>
<p>
— E la Fata?
</p>
<p>
— Oramai ho fatto tardi!... e tornare a casa
un'ora prima o un'ora dopo è lo stesso.
</p>
<p>
— Povero Pinocchio! E se la Fata ti grida?
</p>
<p>
— Pazienza! La lascerò gridare. Quando avrà
gridato ben bene si cheterà. —
</p>
<p>
Intanto si era già fatta notte e notte buia:
quando a un tratto videro muoversi in lontananza
<span class="pagenum" id="Page_211">[211]</span>
un lumicino.... e sentirono un suono di bubboli e
uno squillo di trombetta, così piccolino e soffocato,
che pareva il sibilo di una zanzara.
</p>
<p>
— Eccolo! — gridò Lucignolo rizzandosi in
piedi.
</p>
<p>
— Chi è? — domandò sottovoce Pinocchio.
</p>
<p>
— È il carro che viene a prendermi. Dunque,
vuoi venire, sì o no?
</p>
<p>
— Ma è proprio vero — domandò il burattino
— che in quel paese i ragazzi non hanno mai
l'obbligo di studiare?
</p>
<p>
— Mai, mai, mai!
</p>
<p>
— Che bel paese!... che bel paese!... Che bel
paese!... —
</p>
<div class="chapter">
<p>
<span class="pagenum" id="Page_212">[212]</span>
</p>
<h2 id="capXXXI">XXXI.
<span class="smaller">Dopo cinque mesi di cuccagna, Pinocchio con sua gran meraviglia
sente spuntarsi un bel pajo d'orecchie asinine, e diventa
un ciuchino, con la coda e tutto.</span></h2>
</div>
<p>
Finalmente il carro arrivò: e arrivò senza fare
il più piccolo rumore, perchè le sue ruote erano
fasciate di stoppa e di cenci.
</p>
<p>
Lo tiravano dodici pariglie di ciuchini, tutti
della medesima grandezza, ma di diverso pelame.
</p>
<p>
Alcuni erano bigi, altri bianchi, altri brizzolati
a uso pepe e sale, e altri rigati da grandi
strisce gialle e turchine.
</p>
<p>
Ma la cosa più singolare era questa: che quelle
dodici pariglie, ossia quei ventiquattro ciuchini,
invece di essere ferrati come tutte le altre bestie
da tiro o da soma, avevano ai piedi degli
stivaletti da uomo fatti di pelle bianca.
</p>
<p>
E il conduttore del carro?...
</p>
<div class="figcenter" role="figure" aria-labelledby="ebm_caption56"><a id="fill213"></a>
<img alt="" src="images/ill213.jpg" id="id-6118621458351008674">
<p class="caption" id="ebm_caption56">Finalmente il carro arrivò....</p>
</div>
<p>
Figuratevi un omino più largo che lungo, tenero
e untuoso come una palla di burro, con un
visino di melarosa, una bocchina che rideva sempre
<span class="pagenum" id="Page_215">[215]</span>
e una voce sottile e carezzevole, come quella
d'un gatto, che si raccomanda al buon cuore della
padrona di casa.
</p>
<p>
Tutti i ragazzi, appena lo vedevano, ne restavano
innamorati e facevano a gara nel montare
sul suo carro, per esser condotti da lui in quella
vera cuccagna, conosciuta nella carta geografica
col seducente nome di «Paese de' balocchi.»
</p>
<div class="figcenter" role="figure" aria-labelledby="ebm_caption57"><a id="fill215"></a>
<img alt="" src="images/ill215.jpg" id="id-702216838344436642">
<p class="caption" id="ebm_caption57">Figuratevi un omino più largo che lungo, tenero e untuoso
come una palla di burro.</p>
</div>
<p>
Difatti il carro era già tutto pieno di ragazzetti
<span class="pagenum" id="Page_216">[216]</span>
fra gli otto e i dodici anni, ammonticchiati
gli uni sugli altri come tante acciughe nella salamoia.
Stavano male, stavano pigiati, non potevano
quasi respirare: ma nessuno diceva <i>ohi!</i> nessuno
si lamentava. La consolazione di sapere che
fra poche ore sarebbero giunti in un paese, dove
non c'erano nè libri, nè scuole, nè maestri, li
rendeva così contenti e rassegnati, che non sentivano
nè i disagi, nè gli strapazzi, nè la fame,
nè la sete, nè il sonno.
</p>
<p>
Appena che il carro si fu fermato, l'omino si
volse a Lucignolo, e con mille smorfie e mille
manierine, gli domandò sorridendo:
</p>
<p>
— Dimmi, mio bel ragazzo, vuoi venire anche
tu, in quel fortunato paese?
</p>
<p>
— Sicuro, che ci voglio venire!
</p>
<p>
— Ma ti avverto, carino mio, che nel carro
non c'è più posto. Come vedi, è tutto pieno!...
</p>
<p>
— Pazienza! — replicò Lucignolo — se non
c'è posto dentro, mi adatterò a star seduto sulle
stanghe del carro. — E spiccato un salto, montò
a cavalcioni sulle stanghe.
</p>
<p>
— E tu amor mio, — disse l'omino volgendosi
tutto complimentoso a Pinocchio — che intendi
fare? Vieni con noi o rimani?...
</p>
<p>
— Io rimango — rispose Pinocchio. — Io voglio
tornarmene a casa mia: voglio studiare e
<span class="pagenum" id="Page_217">[217]</span>
voglio farmi onore alla scuola, come fanno tutti
i ragazzi perbene.
</p>
<p>
— Buon pro ti faccia!
</p>
<p>
— Pinocchio, — disse allora Lucignolo — dai
retta a me: vieni con noi e staremo allegri!
</p>
<p>
— No, no, no!
</p>
<div class="figcenter" role="figure" aria-labelledby="ebm_caption58"><a id="fill217"></a>
<img alt="" src="images/ill217.jpg" id="id-1378889999838830540">
<p class="caption" id="ebm_caption58">— E se vengo con voi, che cosa dirà la mia buona Fata?</p>
</div>
<p>
— Vieni con noi e staremo allegri! — gridarono
altre quattro voci di dentro al carro.
</p>
<p>
— Vieni con noi e staremo allegri! — urlarono
tutte insieme un centinaio di voci.
</p>
<p>
— E se vengo con voi, che cosa dirà la mia
buona Fata? — disse il burattino, che cominciava
a intenerirsi e a ciurlare nel manico.
</p>
<p>
— Non ti fasciare il capo con tante malinconie.
Pensa che andiamo in un paese dove saremo
<span class="pagenum" id="Page_218">[218]</span>
padroni di fare il chiasso dalla mattina
alla sera! —
</p>
<p>
Pinocchio non rispose, ma fece un sospiro;
poi fece un altro sospiro: poi un terzo sospiro:
finalmente disse:
</p>
<p>
— Fatemi un po' di posto: voglio venire anch'io!...
</p>
<p>
— I posti son tutti pieni; — replicò l'omino —
ma per mostrarti quanto sei gradito, posso cederti
il mio posto a cassetta.
</p>
<p>
— E voi?
</p>
<p>
— E io farò la strada a piedi.
</p>
<p>
— No davvero, che non lo permetto. Preferisco
piuttosto di salire in groppa a qualcuno di
questi ciuchini! — gridò Pinocchio.
</p>
<p>
Detto fatto, si avvicinò al ciuchino manritto
della prima pariglia, e fece l'atto di volerlo cavalcare:
ma la bestiuola, voltandosi a secco, gli
dètte una gran musata nello stomaco e lo gettò
a gambe all'aria.
</p>
<p>
Figuratevi la risatona impertinente e sgangherata
di tutti quei ragazzi presenti alla scena.
</p>
<p>
Ma l'omino non rise. Si accostò pieno di amorevolezza
al ciuchino ribelle, e, facendo finta di
dargli un bacio, gli staccò con un morso la metà
dell'orecchio destro.
</p>
<p>
Intanto Pinocchio, rizzatosi da terra tutto infuriato,
<span class="pagenum" id="Page_219">[219]</span>
schizzò con un salto sulla groppa di quel
povero animale. E il salto fu così bello, che i
ragazzi, smesso di ridere, cominciarono a urlare:
<i>viva Pinocchio!</i> e a fare una smanacciata di applausi,
che non finivano più.
</p>
<div class="figcenter" role="figure" aria-labelledby="ebm_caption59"><a id="fill219"></a>
<img alt="" src="images/ill219.jpg" id="id-658834181428487702">
<p class="caption" id="ebm_caption59">Dando una fortissima sgropponata, scaraventò il povero burattino
in mezzo alla strada.</p>
</div>
<p>
Quand'ecco che all'improvviso il ciuchino alzò
tutt'e due le gambe di dietro, e dando una fortissima
sgropponata, scaraventò il povero burattino
in mezzo alla strada, sopra un monte di
ghiaia.
</p>
<p>
Allora grandi risate daccapo: ma l'omino, invece
<span class="pagenum" id="Page_220">[220]</span>
di ridere, si sentì preso da tanto amore per
quell'irrequieto asinello che, con un bacio, gli
portò via di netto la metà di quell'altro orecchio.
Poi disse al burattino:
</p>
<p>
— Rimonta pure a cavallo, e non aver paura.
Quel ciuchino aveva qualche grillo per il capo:
ma io gli ho detto due paroline negli orecchi,
e spero di averlo reso mansueto e ragionevole. —
</p>
<p>
Pinocchio montò, e il carro cominciò a muoversi:
ma nel tempo che i ciuchini galoppavano
e che il carro correva sui ciottoli della via maestra,
gli parve al burattino di sentire una voce
sommessa e appena intelligibile, che gli disse:
</p>
<p>
— Povero gonzo! Hai voluto fare a modo tuo,
ma te ne pentirai! —
</p>
<p>
Pinocchio, quasi impaurito, guardò di qua e di
là, per conoscere da qual parte venissero queste
parole; ma non vide nessuno: i ciuchini galoppavano,
il carro correva, i ragazzi dentro al
carro dormivano, Lucignolo russava come un
ghiro, e l'omino seduto a cassetta canterellava
fra i denti:
</p>
<div class="poem">
<p>Tutti la notte dormono</p>
<p>E io non dormo mai....</p>
</div>
<p>
Fatto un altro mezzo chilometro, Pinocchio
sentì la vocina fioca che gli disse:
</p>
<p>
— Tienlo a mente, grullerello! I ragazzi che
<span class="pagenum" id="Page_221">[221]</span>
smettono di studiare e voltano le spalle ai libri,
alle scuole e ai maestri, per darsi interamente ai
balocchi e ai divertimenti, non possono far altro
che una fine disgraziata! Io lo so per prova, e
te lo posso dire!... Verrà un giorno che piangerai
anche tu, come oggi piango io.... ma allora
sarà tardi!... —
</p>
<p>
A queste parole bisbigliate sommessamente, il
burattino, spaventato più che mai, saltò giù dalla
groppa della cavalcatura, e andò a prendere il suo
ciuchino per il muso.
</p>
<p>
E immaginatevi come restò, quando s'accòrse
che il suo ciuchino piangeva.... e piangeva proprio
come un ragazzo!
</p>
<p>
— Ehi, signor omino, — gridò allora Pinocchio
al padrone del carro — sapete che cosa c'è di
nuovo? Questo ciuchino piange.
</p>
<p>
— Lascialo piangere: riderà quando sarà
sposo!
</p>
<p>
— Ma che forse gli avete insegnato anche a
parlare?
</p>
<p>
— No: ha imparato da sè a borbottare qualche
parola, essendo stato tre anni in una compagnia
di cani ammaestrati.
</p>
<p>
— Povera bestia!...
</p>
<p>
— Via, via.... — disse l'omino — non perdiamo
il nostro tempo a vedere piangere un ciuco. Rimonta
<span class="pagenum" id="Page_222">[222]</span>
a cavallo, e andiamo: la nottata è fresca,
e la strada è lunga. —
</p>
<p>
Pinocchio obbedì senza rifiatare. Il carro riprese
la sua corsa: e la mattina sul far dell'alba
arrivarono felicemente nel «Paese dei balocchi.»
</p>
<div class="figcenter" role="figure" aria-labelledby="ebm_caption60"><a id="fill222"></a>
<img alt="" src="images/ill222.jpg" id="id-2296459648285665978">
<p class="caption" id="ebm_caption60">La sua popolazione era tutta composta di ragazzi.</p>
</div>
<p>
Questo paese non somigliava a nessun altro
paese del mondo. La sua popolazione era tutta
composta di ragazzi. I più vecchi avevano 14 anni:
i più giovani ne avevano 8 appena. Nelle strade,
un'allegria, un chiasso, uno strillìo da levar di
cervello! Branchi di monelli da per tutto: chi
<span class="pagenum" id="Page_223">[223]</span>
giocava alle noci, chi alle piastrelle, chi alla palla,
chi andava in velocipede, chi sopra un cavallino
di legno: questi facevano a moscacieca; quegli
altri si rincorrevano: altri, vestiti da pagliacci,
mangiavano la stoppa accesa: chi recitava, chi
cantava, chi faceva i salti mortali, chi si divertiva
a camminare colle mani in terra e colle
gambe in aria: chi mandava il cerchio, chi passeggiava
vestito da generale coll'elmo di foglio
e lo squadrone di cartapesta: chi rideva, chi urlava,
chi chiamava, chi batteva le mani, chi
fischiava, chi rifaceva il verso alla gallina quando
ha fatto l'ovo: insomma un tal pandemonio, un tal
passeraio, un tal baccano indiavolato, da doversi
mettere il cotone negli orecchi per non rimanere
assorditi. Su tutte le piazze si vedevano teatrini
di tela, affollati di ragazzi dalla mattina alla
sera, e su tutti i muri delle case si leggevano
scritte col carbone delle bellissime cose come queste:
<i>viva i balocci!</i> (invece di <i>balocchi</i>): <i>non voliamo
più schole</i> (invece di <i>non vogliamo più scuole</i>):
abbasso Larin Metica (invece di <i>aritmetica</i>) e altri
fiori consimili.
</p>
<p>
Pinocchio, Lucignolo e tutti gli altri ragazzi,
che avevano fatto il viaggio coll'omino, appena
ebbero messo il piede dentro la città, si ficcarono
subito in mezzo alla gran baraonda, e in pochi
<span class="pagenum" id="Page_224">[224]</span>
minuti, com'è facile immaginarselo, diventarono
gli amici di tutti. Chi più felice, chi più contento
di loro? In mezzo ai continui spassi e agli svariati
divertimenti, le ore, i giorni, le settimane
passavano come tanti baleni.
</p>
<p>
— Oh! che bella vita! — diceva Pinocchio tutte
le volte che per caso s'imbatteva in Lucignolo.
</p>
<p>
— Vedi, dunque, se avevo ragione? — ripigliava
quest'ultimo. — E dire che tu non volevi
partire! E pensare che t'eri messo in capo di
tornartene a casa dalla tua Fata, per perdere il
tempo a studiare! Se oggi ti sei liberato dalla
noia dei libri e delle scuole, lo devi a me, ai
miei consigli, alle mie premure, ne convieni? Non
vi sono che i veri amici, che sappiano rendere
di questi grandi favori.
</p>
<p>
— È vero, Lucignolo! Se oggi io sono un ragazzo
veramente contento, è tutto merito tuo.
E il maestro, invece, sai che cosa mi diceva, parlando
di te? Mi diceva sempre: «Non praticare
quella birba di Lucignolo, perchè Lucignolo è
un cattivo compagno, e non può consigliarti altro
che a far del male!...»
</p>
<p>
— Povero maestro! — replicò l'altro tentennando
il capo. — Lo so pur troppo che mi aveva
a noia, e che si divertiva sempre a calunniarmi;
ma io sono generoso e gli perdono!
</p>
<p>
<span class="pagenum" id="Page_225">[225]</span>
</p>
<p>
— Anima grande! — disse Pinocchio abbracciando
affettuosamente l'amico, e dandogli un
bacio in mezzo agli occhi.
</p>
<p>
Intanto era già da cinque mesi che durava
questa bella cuccagna di baloccarsi e di divertirsi
le giornate intere, senza mai vedere in faccia
nè un libro nè una scuola; quando una mattina
Pinocchio, svegliandosi, ebbe, come si suol dire,
una gran brutta sorpresa, che lo messe proprio
di malumore.
</p>
<div class="chapter">
<p>
<span class="pagenum" id="Page_226">[226]</span>
</p>
<h2 id="capXXXII">XXXII.
<span class="smaller">A Pinocchio gli vengono gli orecchi di ciuco, e poi diventa
un ciuchino vero e comincia a ragliare.</span></h2>
</div>
<p>
E questa sorpresa quale fu?
</p>
<p>
Ve lo dirò io, miei cari e piccoli lettori: la sorpresa
fu che a Pinocchio, svegliandosi, gli venne
fatto naturalmente di grattarsi il capo; e nel grattarsi
il capo si accòrse...
</p>
<p>
Indovinate un po' di che cosa si accòrse?
</p>
<p>
Si accòrse, con suo grandissimo stupore, che
gli orecchi gli erano cresciuti più d'un palmo.
</p>
<p>
Voi sapete che il burattino, fin dalla nascita,
aveva gli orecchi piccini piccini: tanto piccini che,
a occhio nudo, non si vedevano neppure! Immaginatevi
dunque come restò, quando dovè toccar
con mano che i suoi orecchi, durante la notte,
erano così allungati, che parevano due spazzole
di padule. Andò subito in cerca di uno specchio,
per potersi vedere: ma non trovando uno specchio,
empì d'acqua la catinella del lavamano, e
<span class="pagenum" id="Page_227">[227]</span>
specchiandovisi dentro, vide quel che non avrebbe
mai voluto vedere: vide, cioè, la sua immagine
abbellita di un magnifico paio di orecchi asinini.
Lascio pensare a voi il dolore, la vergogna, e
la disperazione del povero Pinocchio!
</p>
<div class="figcenter" role="figure" aria-labelledby="ebm_caption61"><a id="fill227"></a>
<img alt="" src="images/ill227.jpg" id="id-3455649942905034086">
<p class="caption" id="ebm_caption61">I suoi orecchi, durante la notte, erano così allungati,
che parevano due spazzole di padule.</p>
</div>
<p>
Cominciò a piangere, a strillare, a battere
la testa nel muro: ma quanto più si disperava,
e più i suoi orecchi crescevano, crescevano, crescevano
e diventavano pelosi verso la cima.
</p>
<p>
Al rumore di quelle grida acutissime, entrò
nella stanza una bella Marmottina, che abitava
<span class="pagenum" id="Page_228">[228]</span>
il piano di sopra: la quale, vedendo il burattino
in così grandi smanie, gli domandò premurosamente:
</p>
<p>
— Che cos'hai, mio caro casigliano?
</p>
<p>
— Sono malato, Marmottina mia, molto malato....
e malato d'una malattia che mi fa paura!
te ne intendi tu del polso?
</p>
<p>
— Un pochino.
</p>
<p>
— Senti dunque se per caso avessi la febbre. —
</p>
<p>
La Marmottina alzò la zampa destra davanti:
e dopo aver tastato il polso a Pinocchio, gli disse
sospirando:
</p>
<p>
— Amico mio, mi dispiace doverti dare una
cattiva notizia!...
</p>
<p>
— Cioè?
</p>
<p>
— Tu hai una gran brutta febbre!
</p>
<p>
— E che febbre sarebbe?
</p>
<p>
— È la febbre del somaro.
</p>
<p>
— Non la capisco questa febbre! — rispose il
burattino, che l'aveva pur troppo capita.
</p>
<p>
— Allora te la spiegherò io; — soggiunse la
Marmottina — sappi dunque, che fra due o tre
ore tu non sarai più nè un burattino, nè un ragazzo....
</p>
<p>
— E che cosa sarò?
</p>
<p>
— Fra due o tre ore, tu diventerai un ciuchino
vero e proprio, come quelli che tirano il
<span class="pagenum" id="Page_229">[229]</span>
carretto e che portano i cavoli e l'insalata al
mercato.
</p>
<p>
— Oh! povero me! povero me! — gridò Pinocchio
pigliandosi con le mani tutt'e due gli orecchi,
e tirandoli e strappandoli rabbiosamente,
come se fossero gli orecchi di un altro.
</p>
<div class="figcenter" role="figure" aria-labelledby="ebm_caption62"><a id="fill229"></a>
<img alt="" src="images/ill229.jpg" id="id-6069897665701077034">
<p class="caption" id="ebm_caption62">— È la febbre del somaro.</p>
</div>
<p>
— Caro mio, — replicò la Marmottina per consolarlo
— che cosa ci vuoi tu fare? Oramai è destino,
oramai è scritto nei decreti della sapienza,
che tutti quei ragazzi svogliati che, pigliando a
noia i libri, le scuole e i maestri, passano le loro
giornate in balocchi, in giuochi e in divertimenti,
<span class="pagenum" id="Page_230">[230]</span>
debbano finire prima o poi col trasformarsi in
tanti piccoli somari.
</p>
<p>
— Ma davvero è proprio così? — domandò singhiozzando
il burattino.
</p>
<p>
— Pur troppo è così! E ora i pianti sono inutili.
Bisognava pensarci prima!
</p>
<p>
— Ma la colpa non è mia: la colpa, credilo,
Marmottina, è tutta di Lucignolo!...
</p>
<p>
— E chi è questo Lucignolo?
</p>
<p>
— Un mio compagno di scuola. Io volevo tornare
a casa: io volevo essere ubbidiente: io volevo
seguitare a studiare e a farmi onore.... ma
Lucignolo mi disse: — «Perchè vuoi tu annoiarti
a studiare? perchè vuoi andare alla scuola?...
Vieni piuttosto con me, nel Paese dei balocchi:
lì non studieremo più; lì ci divertiremo dalla mattina
alla sera e staremo sempre allegri.»
</p>
<p>
— E perchè seguisti il consiglio di quel falso
amico, di quel cattivo compagno?
</p>
<p>
— Perchè?... perchè, Marmottina mia, io sono
un burattino senza giudizio.... e senza cuore. Oh!
se avessi avuto un zinzino di cuore, non avrei mai
abbandonata quella buona Fata, che mi voleva
bene come una mamma e che aveva fatto tanto
per me!... e a quest'ora non sarei più un burattino....
ma sarei invece un ragazzino ammodo, come
ce n'è tanti! Oh!... ma se incontro Lucignolo,
<span class="pagenum" id="Page_231">[231]</span>
guai a lui! Gliene voglio dire un sacco e una
sporta. —
</p>
<div class="figcenter" role="figure" aria-labelledby="ebm_caption63"><a id="fill231"></a>
<img alt="" src="images/ill231.jpg" id="id-2063667102721592884">
<p class="caption" id="ebm_caption63">Prese un gran berretto di cotone, e, ficcatoselo in testa.</p>
</div>
<p>
E fece l'atto di volere uscire. Ma quando fu
sulla porta, si ricordò che aveva gli orecchi d'asino,
e vergognandosi di mostrarli in pubblico, che
cosa inventò? Prese un gran berretto di cotone,
e, ficcatoselo in testa, se lo ingozzò fin sotto gli
orecchi.
</p>
<p>
<span class="pagenum" id="Page_232">[232]</span>
</p>
<p>
Poi uscì, e si dette a cercare Lucignolo da per
tutto. Lo cercò nelle strade, nelle piazze, nei teatrini,
in ogni luogo: ma non lo trovò. Ne chiese
notizia a quanti incontrò per la via, ma nessuno
l'aveva veduto.
</p>
<p>
Allora andò a cercarlo a casa: e arrivato alla
porta, bussò.
</p>
<p>
— Chi è? — domandò Lucignolo di dentro.
</p>
<p>
— Sono io! — rispose il burattino.
</p>
<p>
— Aspetta un poco, e ti aprirò. —
</p>
<p>
Dopo mezz'ora la porta si aprì: e figuratevi
come restò Pinocchio, quando, entrando nella
stanza, vide il suo amico Lucignolo con un gran
berretto di cotone in testa, che gli scendeva fin
sotto il naso.
</p>
<p>
Alla vista di quel berretto, Pinocchio sentì
quasi consolarsi e pensò subito dentro di sè:
</p>
<p>
— Che l'amico sia malato della mia medesima
malattia? Che abbia anche lui la febbre del ciuchino?... —
</p>
<p>
E facendo finta di non essersi accorto di nulla,
gli domandò sorridendo:
</p>
<p>
— Come stai, mio caro Lucignolo?
</p>
<p>
— Benissimo: come un topo in una forma di
cacio parmigiano.
</p>
<p>
— Lo dici proprio sul serio?
</p>
<p>
— E perchè dovrei dirti una bugia?
</p>
<p>
<span class="pagenum" id="Page_233">[233]</span>
</p>
<p>
— Scusami, amico: e allora perchè tieni in
capo cotesto berretto di cotone, che ti cuopre
tutti gli orecchi?
</p>
<p>
— Me l'ha ordinato il medico, perchè mi son
fatto male a un ginocchio. E tu, caro Pinocchio,
perchè porti codesto berretto di cotone ingozzato
fin sotto gli orecchi?
</p>
<p>
— Me l'ha ordinato il medico, perchè mi sono
sbucciato un piede.
</p>
<p>
— Oh! povero Pinocchio!
</p>
<p>
— Oh! povero Lucignolo!... —
</p>
<p>
A queste parole tenne dietro un lunghissimo
silenzio, durante il quale i due amici non fecero
altro che guardarsi fra loro, in atto di canzonatura.
</p>
<p>
Finalmente il burattino, con una vocina melliflua
e flautata, disse al suo compagno:
</p>
<p>
— Levami una curiosità, mio caro Lucignolo:
hai mai sofferto di malattia agli orecchi?
</p>
<p>
— Mai!... e tu?
</p>
<p>
— Mai! Per altro da questa mattina in poi
ho un orecchio che mi fa spasimare.
</p>
<p>
— Ho lo stesso male anch'io.
</p>
<p>
— Anche tu?... E qual è l'orecchio che ti
duole?
</p>
<p>
— Tutt'e due. E tu?
</p>
<p>
— Tutt'e due. Che sia la medesima malattia?
</p>
<p>
<span class="pagenum" id="Page_234">[234]</span>
</p>
<p>
— Ho paura di sì.
</p>
<p>
— Vuoi farmi un piacere, Lucignolo?
</p>
<p>
— Volentieri! Con tutto il cuore.
</p>
<p>
— Mi fai vedere i tuoi orecchi?
</p>
<p>
— Perchè no? Ma prima voglio vedere i tuoi,
caro Pinocchio.
</p>
<p>
— No: il primo devi esser tu.
</p>
<p>
— No, carino! Prima tu e dopo io!
</p>
<p>
— Ebbene, — disse allora il burattino — facciamo
un patto da buoni amici.
</p>
<p>
— Sentiamo il patto.
</p>
<p>
— Leviamoci tutt'e due il berretto nello stesso
tempo: accetti?
</p>
<p>
— Accetto.
</p>
<p>
— Dunque attenti! —
</p>
<p>
E Pinocchio cominciò a contare a voce alta:
</p>
<p>
— Uno! Due! Tre! —
</p>
<p>
Alla parola <i>tre!</i> i due ragazzi presero i loro
berretti di capo e li gettarono in aria.
</p>
<p>
E allora avvenne una scena, che parrebbe incredibile,
se non fosse vera. Avvenne, cioè, che
Pinocchio e Lucignolo, quando si videro colpiti
tutt'e due dalla medesima disgrazia, invece di
restar mortificati e dolenti, cominciarono ad ammiccarsi
i loro orecchi smisuratamente cresciuti,
e dopo mille sguaiataggini finirono col dare una
bella risata.
</p>
<p>
<span class="pagenum" id="Page_235">[235]</span>
</p>
<div class="figcenter" role="figure" aria-labelledby="ebm_caption64"><a id="fill235"></a>
<img alt="" src="images/ill235.jpg" id="id-7305544084566970796">
<p class="caption" id="ebm_caption64">Cominciarono ad ammiccarsi i loro orecchi smisuratamente cresciuti.</p>
</div>
<p>
E risero, risero, risero da doversi reggere il
corpo: se non che, sul più bello del ridere, Lucignolo
tutt'a un tratto si chetò, e barcollando
e cambiando di colore, disse all'amico:
</p>
<p>
— Aiuto, aiuto, Pinocchio!
</p>
<p>
— Che cos'hai?
</p>
<p>
— Ohimè! non mi riesce più di star ritto
sulle gambe.
</p>
<p>
<span class="pagenum" id="Page_236">[236]</span>
</p>
<p>
— Non mi riesce più neanche a me — gridò
Pinocchio, piangendo e traballando.
</p>
<div class="figcenter" role="figure" aria-labelledby="ebm_caption65"><a id="fill236"></a>
<img alt="" src="images/ill236.jpg" id="id-6797968667023381511">
<p class="caption" id="ebm_caption65">Ragliando sonoramente, facevano tutt'e due in coro: <i>j-a, j-a, j-a</i>.</p>
</div>
<p>
E mentre dicevano così, si piegarono tutt'e
due carponi a terra e, camminando colle mani
e coi piedi, cominciarono a girare e a correre
per la stanza. E intanto che correvano, i loro
bracci diventarono zampe, i loro visi si allungarono
e diventarono musi, e le loro schiene si
coprirono di un pelame grigiolino chiaro, brizzolato
di nero.
</p>
<p>
<span class="pagenum" id="Page_237">[237]</span>
</p>
<p>
Ma il momento più brutto per que' due sciagurati
sapete quando fu? Il momento più brutto
e più umiliante fu quello quando sentirono spuntarsi
di dietro la coda. Vinti allora dalla vergogna
e dal dolore, si provarono a piangere e a
lamentarsi del loro destino.
</p>
<p>
Non l'avessero mai fatto! Invece di gemiti e
di lamenti, mandavano fuori dei ragli asinini: e
ragliando sonoramente, facevano tutt'e due in
coro: <i>j-a, j-a, j-a</i>.
</p>
<p>
In quel frattempo fu bussato alla porta, e una
voce di fuori disse:
</p>
<p>
— Aprite! Sono l'omino, sono il conduttore
del carro che vi portò in questo paese. Aprite
subito, guai a voi! —
</p>
<div class="chapter">
<p>
<span class="pagenum" id="Page_238">[238]</span>
</p>
<h2 id="capXXXIII">XXXIII.
<span class="smaller">Diventato un ciuchino vero è portato a vendere, e lo compra
il Direttore di una compagnia di pagliacci, per insegnargli
a ballare e saltare i cerchi: ma una sera azzoppisce e allora
lo ricompra un altro, per far con la sua pelle un tamburo.</span></h2>
</div>
<p>
Vedendo che la porta non si apriva, l'omino
la spalancò con un violentissimo calcio: ed entrato
nella stanza, disse col suo solito risolino a
Pinocchio e a Lucignolo:
</p>
<p>
— Bravi ragazzi! Avete ragliato bene; io vi
ho subito riconosciuti alla voce, e per questo
eccomi qui. —
</p>
<p>
A tali parole i due ciuchini rimasero mogi
mogi, colla testa giù, con gli orecchi bassi e con
la coda fra le gambe.
</p>
<p>
Da principio l'omino li lisciò, li accarezzò, li
palpeggiò: poi, tirata fuori la striglia, cominciò
a strigliarli per bene.
</p>
<p>
E quando a furia di strigliarli, li ebbe fatti
lustri come due specchi, allora messe loro la cavezza
e li condusse sulla piazza del mercato, con
la speranza di venderli e di beccarsi un discreto
guadagno.
</p>
<p>
<span class="pagenum" id="Page_239">[239]</span>
</p>
<p>
E i compratori, difatti, non si fecero aspettare.
Lucignolo fu comprato da un contadino, a cui
era morto il somaro il giorno avanti, e Pinocchio
fu venduto al Direttore di una compagnia
di pagliacci e di saltatori di corda, il quale lo
comprò per ammaestrarlo e per farlo poi saltare
e ballare insieme con le altre bestie della compagnia.
</p>
<div class="figcenter" role="figure" aria-labelledby="ebm_caption66"><a id="fill239"></a>
<img alt="" src="images/ill239.jpg" id="id-3993430848347183308">
<p class="caption" id="ebm_caption66">Li condusse sulla piazza del mercato, con la speranza di venderli.</p>
</div>
<p>
E ora avete capito, miei piccoli lettori, qual era
il bel mestiere che faceva l'omino? Questo brutto
mostriciattolo, che aveva la fisonomia tutta di
latte e miele, andava di tanto in tanto con un
carro a girare per il mondo; strada facendo raccoglieva
con promesse e con moine tutti i ragazzi
<span class="pagenum" id="Page_240">[240]</span>
svogliati, che avevano a noia i libri e le
scuole; e dopo averli caricati sul suo carro, gli
conduceva nel «Paese dei balocchi» perchè passassero
tutto il loro tempo in giuochi, in chiassate
e in divertimenti. Quando poi quei poveri
ragazzi illusi, a furia di baloccarsi sempre e di
non studiar mai, diventavano tanti ciuchini, allora
tutto allegro e contento s'impadroniva di
loro e li portava a vendere sulle fiere e su i mercati.
E così in pochi anni aveva fatto fior di
quattrini ed era diventato milionario.
</p>
<p>
Quel che accadesse di Lucignolo, non lo so:
so per altro, che Pinocchio andò incontro fin
dai primi giorni a una vita durissima e strapazzata.
</p>
<p>
Quando fu condotto nella stalla, il nuovo padrone
gli empì la greppia di paglia: ma Pinocchio
dopo averne assaggiata una boccata, la risputò.
</p>
<p>
Allora il padrone, brontolando, gli empì la
greppia di fieno: ma neppure il fieno gli piacque.
</p>
<p>
— Ah! non ti piace neppure il fieno? — gridò
il padrone imbizzito. — Lascia fare, ciuchino
bello, che se hai dei capricci per il capo, penserò
io a levarteli!... —
</p>
<p>
E a titolo di correzione, gli affibbiò subito una
frustata nelle gambe.
</p>
<p>
<span class="pagenum" id="Page_241">[241]</span>
</p>
<p>
Pinocchio, dal gran dolore, cominciò a piangere
e a ragliare, e ragliando disse:
</p>
<p>
— J-a, j-a, la paglia non la posso digerire!...
</p>
<p>
— Allora mangia il fieno! — replicò il padrone,
che intendeva benissimo il dialetto asinino.
</p>
<p>
— J-a, j-a, il fieno mi fa dolere il corpo!...
</p>
<p>
— Pretenderesti, dunque, che un somaro pari
tuo, lo dovessi mantenere a petti di pollo e cappone
in galantina? — soggiunse il padrone arrabbiandosi
sempre più, e affibbiandogli una seconda
frustata.
</p>
<p>
A quella seconda frustata, Pinocchio per prudenza
si chetò subito, e non disse altro.
</p>
<p>
Intanto la stalla fu chiusa, e Pinocchio rimase
solo: e perchè erano molte ore che non aveva
mangiato, cominciò a sbadigliare dal grande appetito.
E, sbadigliando, spalancava una bocca
che pareva un forno.
</p>
<p>
Alla fine, non trovando altro nella greppia, si
rassegnò a masticare un po' di fieno; e dopo averlo
masticato ben bene, chiuse gli occhi e lo tirò giù.
</p>
<p>
— Questo fieno non è cattivo; — poi disse dentro
di sè — ma quanto sarebbe stato meglio che
avessi continuato a studiare!... A quest'ora, invece
di fieno potrei mangiare un cantuccio di pan fresco
e una bella fetta di salame. Pazienza!... —
</p>
<p>
La mattina dopo, svegliandosi, cercò subito
<span class="pagenum" id="Page_242">[242]</span>
nella greppia un altro po' di fieno: ma non lo
trovò, perchè l'aveva mangiato tutto nella notte.
</p>
<p>
Allora prese una boccata di paglia tritata: e
in quel mentre che la stava masticando, si dovè
persuadere che il sapore della paglia tritata non
somigliava punto nè al risotto alla milanese nè ai
maccheroni alla napoletana.
</p>
<p>
— Pazienza! — ripetè, continuando a masticare.
— Che almeno la mia disgrazia possa servire di
lezione a tutti i ragazzi disobbedienti e che non
hanno voglia di studiare. Pazienza!... pazienza!
</p>
<p>
— Pazienza un corno! — urlò il padrone, entrando
in quel momento nella stalla. — Credi
forse, mio bel ciuchino, ch'io ti abbia comprato
unicamente per darti da bere e da mangiare? Io
ti ho comprato perchè tu lavori e perchè tu mi
faccia guadagnare molti quattrini. Su, dunque,
da bravo! Vieni con me nel Circo, e là ti insegnerò
a saltare i cerchi, a rompere col capo le
botti di foglio e a ballare il valzer e la polca,
stando ritto sulle gambe di dietro. —
</p>
<p>
Il povero Pinocchio, o per amore o per forza,
dovè imparare tutte queste bellissime cose; ma,
per impararle, gli ci vollero tre mesi di lezioni, e
molte frustate da levare il pelo.
</p>
<p>
Venne finalmente il giorno, in cui il suo padrone
potè annunziare uno spettacolo veramente
<span class="pagenum" id="Page_243">[243]</span>
straordinario. I cartelloni di vario colore, attaccati
alle cantonate delle strade, dicevano così:
</p>
<div class="figcenter"><a id="fill243"></a>
<img alt="GRANDE SPETTACOLO DI GALA - Per questa sera AVRANNO LUOGO I SOLITI SALTI ED ESERCIZI SORPRENDENTI ESEGUITI DA TUTTI GLI ARTISTI e da tutti i cavalli d'ambo i sessi della Compagnia e più - Sarà presentato per la prima volta il famoso CIUCHINO PINOCCHIO detto LA STELLA DELLA DANZA - Il teatro sarà illuminato a giorno" src="images/ill243.jpg" id="id-4705691323404842006">
</div>
<p>
Quella sera, come potete figurarvelo, un'ora
prima che cominciasse lo spettacolo, il teatro era
pieno stipato.
</p>
<p>
<span class="pagenum" id="Page_244">[244]</span>
</p>
<p>
Non si trovava più nè una poltrona, nè un posto
distinto, nè un palco, nemmeno a pagarlo a
peso d'oro.
</p>
<p>
Le gradinate del Circo formicolavano di bambini,
di bambine e di ragazzi di tutte le età, che
avevano la febbre addosso per la smania di veder
ballare il famoso ciuchino Pinocchio.
</p>
<p>
Finita la prima parte dello spettacolo, il Direttore
della compagnia, vestito in giubba nera, calzoni
bianchi a coscia e stivaloni di pelle fin
sopra ai ginocchi si presentò all'affollatissimo
pubblico, e, fatto un grande inchino, recitò con
molta solennità il seguente spropositato discorso:
</p>
<p>
«Rispettabile pubblico, cavalieri e dame!
</p>
<p>
«L'umile sottoscritto essendo di passaggio per
questa illustre metropolitana, ho voluto procrearmi
l'onore nonchè il piacere di presentare a questo
intelligente e cospicuo uditorio un celebre
ciuchino, che ebbe già l'onore di ballare al cospetto
di sua maestà l'imperatore di tutte le
principali corti di Europa.
</p>
<p>
«E col ringraziandoli, aiutateci della vostra
animatrice presenza e compatiteci!»
</p>
<p>
Questo discorso fu accolto da molte risate e da
molti applausi: ma gli applausi raddoppiarono e
diventarono una specie di uragano alla comparsa
del ciuchino Pinocchio in mezzo al Circo. Egli era
<span class="pagenum" id="Page_245">[245]</span>
tutto agghindato a festa. Aveva una briglia nuova
di pelle lustra, con fibbie e borchie d'ottone; due
camelie bianche agli orecchi: la criniera divisa in
tanti riccioli legati con fiocchettini di seta rossa:
una gran fascia d'oro e d'argento attraverso alla
vita, e la coda tutta intrecciata con nastri di velluto
paonazzo e celeste. Era, insomma, un ciuchino
da innamorare!
</p>
<p>
Il direttore, nel presentarlo al pubblico, aggiunse
queste parole:
</p>
<p>
«Miei rispettabili auditori! Non starò qui a
farvi menzogna delle grandi difficoltà da me soppressate
per comprendere e soggiogare questo
mammifero, mentre pascolava liberamente di
montagna in montagna nelle pianure della zona
torrida. Osservate, vi prego, quanta selvaggina
trasudi da' suoi occhi, conciossiachè essendo riusciti
vanitosi tutti i mezzi per addomesticarlo al
vivere dei quadrupedi civili, ho dovuto più volte
ricorrere all'affabile dialetto della frusta. Ma ogni
mia gentilezza invece di farmi da lui ben volere,
me ne ha maggiormente cattivato l'animo. Io
però, seguendo il sistema di Galles, trovai nel suo
cranio una piccola cartagine ossea che la stessa
Facoltà Medicea di Parigi riconobbe esser quello
il bulbo rigeneratore dei capelli e della danza
pirrica. E per questo io lo volli ammaestrare nel
<span class="pagenum" id="Page_246">[246]</span>
ballo nonchè nei relativi salti dei cerchi e delle
botti foderate di foglio. Ammiratelo, e poi giudicatelo!
Prima però di prendere cognato da voi,
permettete, o signori, che io v'inviti al diurno
spettacolo di domani sera: ma nell'apoteosi che
il tempo piovoso minacciasse acqua, allora lo
spettacolo, invece di domani sera, sarà posticipato
a domattina, alle ore 11 antimeridiane del
pomeriggio.»
</p>
<p>
E qui il Direttore fece un'altra profondissima
riverenza: quindi volgendosi a Pinocchio gli
disse:
</p>
<p>
— Animo, Pinocchio! Avanti di dar principio
ai vostri esercizi, salutate questo rispettabile pubblico,
cavalieri, dame e ragazzi! —
</p>
<p>
Pinocchio ubbidiente piegò subito i due ginocchi
davanti, e rimase inginocchiato fino a tanto
che il Direttore, schioccando la frusta, non gli
gridò:
</p>
<p>
— Al passo! —
</p>
<p>
Allora il ciuchino si rizzò sulle quattro gambe,
e cominciò a girare intorno al Circo, camminando
sempre di passo.
</p>
<p>
Dopo un poco il Direttore gridò:
</p>
<p>
— Al trotto! — E Pinocchio, ubbidiente al comando,
cambiò il passo in trotto.
</p>
<p>
— Al galoppo! — e Pinocchio staccò il galoppo.
</p>
<p>
<span class="pagenum" id="Page_247">[247]</span>
</p>
<p>
— Alla carriera! — e Pinocchio si dette a correre,
di gran carriera. Ma in quella che correva
come un barbero, il Direttore, alzando il braccio
in aria, iscaricò un colpo di pistola.
</p>
<div class="figcenter" role="figure" aria-labelledby="ebm_caption67"><a id="fill247"></a>
<img alt="" src="images/ill247.jpg" id="id-3771585917284107126">
<p class="caption" id="ebm_caption67">Pinocchio ubbidiente piegò subito i due ginocchi davanti.</p>
</div>
<p>
A quel colpo il ciuchino, fingendosi ferito, cadde
disteso nel Circo, come se fosse moribondo davvero.
</p>
<p>
<span class="pagenum" id="Page_248">[248]</span>
</p>
<p>
Rizzatosi da terra in mezzo a uno scoppio di
applausi, d'urli e di battimani, che andavano alle
stelle, gli venne fatto naturalmente di alzare la
testa e di guardare in su.... e guardando vide in
un palco una bella signora, che aveva al collo una
grossa collana d'oro, dalla quale pendeva un medaglione.
Nel medaglione c'era dipinto il ritratto
d'un burattino.
</p>
<p>
— Quel ritratto è il mio!... quella signora è la
Fata! — disse dentro di sè Pinocchio, riconoscendola
subito: e lasciandosi vincere dalla gran contentezza,
si provò a gridare:
</p>
<p>
— Oh Fatina mia! oh Fatina mia! —
</p>
<p>
Ma invece di queste parole, gli uscì dalla gola
un raglio così sonoro e prolungato, che fece ridere
tutti gli spettatori, e segnatamente tutti i
ragazzi che erano in teatro.
</p>
<p>
Allora il Direttore, per insegnargli e per fargli
intendere che non è buona creanza di mettersi a
ragliare in faccia al pubblico, gli diè col manico
della frusta una bacchettata sul naso.
</p>
<p>
Il povero ciuchino tirato fuori un palmo di lingua,
durò a leccarsi il naso almeno cinque minuti,
credendo forse così di rasciugarsi il dolore
che aveva sentito.
</p>
<p>
Ma quale fu la sua disperazione quando, voltandosi
in su una seconda volta, vide che il palco
era vuoto e che la Fata era sparita!...
</p>
<p>
<span class="pagenum" id="Page_249">[249]</span>
</p>
<p>
Si sentì come morire: gli occhi gli si empirono
di lacrime e cominciò a piangere dirottamente.
Nessuno però se ne accòrse, e, meno degli altri,
il Direttore, il quale, anzi, schioccando la frusta,
gridò:
</p>
<p>
— Da bravo, Pinocchio! Ora farete vedere a
questi signori con quanta grazia sapete saltare i
cerchi. —
</p>
<p>
Pinocchio si provò due o tre volte: ma ogni
volta che arrivava davanti al cerchio, invece di attraversarlo,
ci passava più comodamente di sotto.
Alla fine spiccò un salto e l'attraversò: ma le gambe
di dietro gli rimasero disgraziatamente impigliate
nel cerchio: motivo per cui ricadde in terra dall'altra
parte tutto in un fascio.
</p>
<p>
Quando si rizzò, era azzoppito, e a mala pena
potè ritornare alla scuderia.
</p>
<p>
— Fuori Pinocchio! Vogliamo il ciuchino! Fuori
il ciuchino! — gridavano i ragazzi dalla platea,
impietositi e commossi al tristissimo caso.
</p>
<p>
Ma il ciuchino per quella sera non si fece più
vedere.
</p>
<p>
La mattina dopo il veterinario, ossia il medico
delle bestie, quando l'ebbe visitato, dichiarò che
sarebbe rimasto zoppo per tutta la vita.
</p>
<p>
Allora il Direttore disse al suo garzone di
stalla:
</p>
<p>
— Che vuoi tu che mi faccia d'un somaro zoppo?
<span class="pagenum" id="Page_250">[250]</span>
Sarebbe un mangiapane a ufo. Portalo dunque in
piazza e rivendilo. —
</p>
<div class="figcenter" role="figure" aria-labelledby="ebm_caption68"><a id="fill250"></a>
<img alt="" src="images/ill250.jpg" id="id-1787218237559393186">
<p class="caption" id="ebm_caption68">Il ciuchino, con quel macigno al collo, andò subito a fondo.</p>
</div>
<p>
Arrivati in piazza, trovarono subito il compratore,
il quale domandò al garzone di stalla:
</p>
<p>
— Quanto vuoi di cotesto ciuchino zoppo?
</p>
<p>
— Venti lire.
</p>
<p>
<span class="pagenum" id="Page_251">[251]</span>
</p>
<p>
— Io ti do venti soldi. Non credere che io lo
compri per servirmene: lo compro unicamente
per la sua pelle. Vedo che ha la pelle molto dura,
e con la sua pelle voglio fare un tamburo per la
banda musicale del mio paese. —
</p>
<p>
Lascio pensare a voi, ragazzi, il bel piacere
che fu per il povero Pinocchio, quando sentì che
era destinato a diventare un tamburo!
</p>
<p>
Fatto sta che il compratore, appena pagati i
venti soldi, condusse il ciuchino sopra uno scoglio
ch'era sulla riva del mare; e messogli un sasso
al collo e legatolo per una zampa con una fune
che teneva in mano, gli diè improvvisamente uno
spintone e lo gettò nell'acqua.
</p>
<p>
Pinocchio con quel macigno al collo, andò subito
a fondo; e il compratore, tenendo sempre
stretta in mano la fune, si pose a sedere sullo
scoglio, aspettando che il ciuchino avesse tutto
il tempo di morire affogato, per poi scorticarlo
e levargli la pelle.
</p>
<div class="chapter">
<p>
<span class="pagenum" id="Page_252">[252]</span>
</p>
<h2 id="capXXXIV">XXXIV.
<span class="smaller">Pinocchio gettato in mare, è mangiato dai pesci, e ritorna ad
essere un burattino come prima: ma mentre nuota per salvarsi,
è ingoiato dal terribile Pesce-cane.</span></h2>
</div>
<p>
Dopo cinquanta minuti che il ciuchino era
sott'acqua, il compratore disse, discorrendo da
sè solo:
</p>
<p>
— A quest'ora il mio povero ciuchino zoppo
deve essere bell'e affogato. Ritiriamolo dunque
su, e facciamo con la sua pelle questo bel tamburo. —
</p>
<p>
E cominciò a tirare la fune, con la quale lo
aveva legato per una gamba: e tira, tira, tira,
alla fine vide apparire a fior d'acqua.... Indovinate?
Invece di un ciuchino morto, vide apparire
a fior d'acqua un burattino vivo che scodinzolava
come un'anguilla.
</p>
<p>
Vedendo quel burattino di legno, il pover'uomo
credè di sognare e rimase lì intontito, a bocca
aperta e con gli occhi fuori della testa.
</p>
<p>
<span class="pagenum" id="Page_253">[253]</span>
</p>
<p>
Riavutosi un poco del suo primo stupore, disse
piangendo e balbettando:
</p>
<p>
— E il ciuchino che ho gettato in mare dov'è?...
</p>
<div class="figcenter" role="figure" aria-labelledby="ebm_caption69"><a id="fill253"></a>
<img alt="" src="images/ill253.jpg" id="id-6072874274698998400">
<p class="caption" id="ebm_caption69">Invece di un ciuchino morto, vide apparire a fior d'acqua
un burattino vivo.</p>
</div>
<p>
— Quel ciuchino son io! — rispose il burattino,
ridendo.
</p>
<p>
— Tu?
</p>
<p>
— Io.
</p>
<p>
<span class="pagenum" id="Page_254">[254]</span>
</p>
<p>
— Ah! mariuolo! Pretenderesti forse di burlarti
di me?
</p>
<p>
— Burlarmi di voi? Tutt'altro, caro padrone:
io vi parlo sul serio.
</p>
<p>
— Ma come mai tu, che poco fa eri un ciuchino,
ora stando nell'acqua, sei diventato un burattino
di legno?...
</p>
<p>
— Sarà effetto dell'acqua del mare. Il mare ne
fa di questi scherzi.
</p>
<p>
— Bada, burattino, bada!... Non credere di divertirti
alle mie spalle. Guai a te, se mi scappa la
pazienza!
</p>
<p>
— Ebbene, padrone: volete sapere tutta la vera
storia? Scioglietemi questa gamba e io ve la racconterò. —
</p>
<p>
Quel buon pasticcione del compratore, curioso
di conoscere la vera storia, gli sciolse subito il
nodo della fune, che lo teneva legato: e allora
Pinocchio, trovandosi libero come un uccello nell'aria,
prese a dirgli così:
</p>
<p>
— Sappiate dunque che io ero un burattino di
legno come sono oggi: ma mi trovavo a tocco e
non tocco di diventare un ragazzo, come in questo
mondo ce n'è tanti: se non che, per la mia poca
voglia di studiare e per dar retta ai cattivi compagni,
scappai di casa.... e un bel giorno, svegliandomi,
mi trovai cambiato in un somaro con tanto
<span class="pagenum" id="Page_255">[255]</span>
d'orecchi.... e con tanto di coda!... Che vergogna
fu quella per me!... Una vergogna, caro padrone,
che Sant'Antonio benedetto non la faccia provare
neppure a voi! Portato a vendere sul mercato
degli asini, fui comprato dal Direttore di una compagnia
equestre, il quale si messe in capo di far
di me un gran ballerino o un gran saltatore di
cerchi; ma una sera durante lo spettacolo, feci in
teatro una brutta cascata, e rimasi zoppo da tutt'e
due le gambe. Allora il Direttore non sapendo
che cosa farsi d'un asino zoppo, mi mandò a rivendere,
e voi mi avete comprato!
</p>
<p>
— Pur troppo! E ti ho pagato venti soldi. E
ora, chi mi rende i miei poveri venti soldi?
</p>
<p>
— E perchè mi avete comprato? Voi mi avete
comprato per fare con la mia pelle un tamburo!...
un tamburo!...
</p>
<p>
— Pur troppo! E ora dove troverò un'altra
pelle!...
</p>
<p>
— Non vi date alla disperazione, padrone. Dei
ciuchini ce n'è tanti, in questo mondo!
</p>
<p>
— Dimmi, monello impertinente: e la tua storia
finisce qui?
</p>
<p>
— No, — rispose il burattino — ci sono altre due
parole, e poi è finita. Dopo avermi comprato, mi
avete condotto in questo luogo per uccidermi, ma
poi, cedendo a un sentimento pietoso d'umanità,
<span class="pagenum" id="Page_256">[256]</span>
avete preferito di legarmi un sasso al collo e di
gettarmi in fondo al mare. Questo sentimento di
delicatezza vi onora moltissimo, e io ve ne serberò
eterna riconoscenza. Per altro, caro padrone,
questa volta avete fatto i vostri conti senza la
Fata....
</p>
<p>
— E chi è questa Fata?
</p>
<p>
— È la mia mamma, la quale somiglia a tutte
quelle buone mamme, che vogliono un gran bene
ai loro ragazzi e non li perdono mai d'occhio, e
li assistono amorosamente in ogni disgrazia, anche
quando questi ragazzi, per le loro scapataggini
e per i loro cattivi portamenti, meriterebbero
di essere abbandonati e lasciati in balia a sè stessi.
Dicevo, dunque, che la buona Fata, appena mi
vide in pericolo di affogare, mandò subito intorno
a me un branco infinito di pesci, i quali credendomi
davvero un ciuchino bell'e morto, cominciarono
a mangiarmi! E che bocconi che facevano!
Non avrei mai creduto che i pesci fossero più
ghiotti anche dei ragazzi! Chi mi mangiò gli orecchi,
chi mi mangiò il muso, chi il collo e la criniera,
chi la pelle delle zampe, chi la pelliccia
della schiena.... e fra gli altri, vi fu un pesciolino
così garbato, che si degnò perfino di mangiarmi
la coda.
</p>
<p>
— Da oggi in poi — disse il compratore inorridito —
<span class="pagenum" id="Page_257">[257]</span>
faccio giuro di non assaggiar più carne
di pesce. Mi dispiacerebbe troppo a aprire una
triglia o un nasello fritto e di trovargli in corpo
una coda di ciuco!
</p>
<p>
— Io la penso come voi — replicò il burattino,
ridendo. — Del resto, dovete sapere che quando i
pesci ebbero finito di mangiarmi tutta quella buccia
asinina, che mi copriva dalla testa ai piedi, arrivarono,
com'è naturale, all'osso.... o per dir meglio,
arrivarono al legno, perchè, come vedete, io
son fatto di legno durissimo. Ma dopo dato i primi
morsi, quei pesci ghiottoni si accòrsero subito che
il legno non era ciccia per i loro denti, e nauseati
da questo cibo indigesto se ne andarono chi in
qua chi in là, senza voltarsi nemmeno a dirmi
grazie.... Ed eccovi raccontato come qualmente
voi, tirando su la fune, avete trovato un burattino
vivo, invece d'un ciuchino morto.
</p>
<p>
— Io mi rido della tua storia — gridò il compratore
imbestialito. — Io so che ho speso venti
soldi per comprarti, e rivoglio i miei quattrini. Sai
che cosa farò? Ti porterò daccapo al mercato, e
ti rivenderò a peso di legno stagionato per accendere
il fuoco nel camminetto.
</p>
<p>
— Rivendetemi pure: io sono contento — disse
Pinocchio. Ma nel dir così, fece un salto e schizzò
in mezzo all'acqua. E nuotando allegramente e
<span class="pagenum" id="Page_258">[258]</span>
allontanandosi dalla spiaggia, gridava al povero
compratore:
</p>
<p>
— Addio, padrone; se avete bisogno di una
pelle per fare un tamburo, ricordatevi di me. —
</p>
<p>
E poi rideva e seguitava a nuotare: e dopo
un poco, rivoltandosi indietro, urlava più forte:
</p>
<p>
— Addio, padrone;... se avete bisogno di un
po' di legno stagionato per accendere il camminetto,
ricordatevi di me. —
</p>
<p>
Fatto sta che in un batter d'occhio si era tanto
allontanato, che non si vedeva quasi più; ossia
si vedeva solamente sulla superficie del mare un
puntolino nero, che di tanto in tanto rizzava le
gambe fuori dell'acqua e faceva capriole e salti,
come un delfino in vena di buon umore.
</p>
<p>
Intanto che Pinocchio nuotava alla ventura,
vide in mezzo al mare uno scoglio che pareva di
marmo bianco, e su in cima allo scoglio, una
bella caprettina, che belava amorosamente e gli
faceva segno di avvicinarsi.
</p>
<p>
La cosa più singolare era questa: che la lana
della caprettina, invece di esser bianca, o nera, o
pallata di più colori, come quella delle altre capre,
era invece turchina, ma d'un turchino così
sfolgorante, che rammentava moltissimo i capelli
della bella Bambina.
</p>
<p>
Lascio pensare a voi se il cuore del povero Pinocchio
<span class="pagenum" id="Page_259">[259]</span>
cominciò a battere più forte! Raddoppiando
di forze e di energia si diè a nuotare verso
lo scoglio bianco; ed era già a mezza strada,
quand'ecco uscir fuori dell'acqua e venirgli incontro
un'orribile testa di mostro marino, con la
bocca spalancata come una voragine, e tre filari
di zanne, che avrebbero fatto paura anche a vederle
dipinte.
</p>
<p>
E sapete chi era quel mostro marino?
</p>
<p>
Quel mostro marino era nè più nè meno quel
gigantesco Pesce-cane ricordato più volte in questa
storia, e che per le sue stragi e per la sua insaziabile
voracità, veniva soprannominato «l'Attila
dei pesci e dei pescatori.»
</p>
<p>
Immaginatevi lo spavento del povero Pinocchio,
alla vista del mostro. Cercò di scansarlo, di
cambiare strada: cercò di fuggire: ma quella immensa
bocca spalancata gli veniva sempre incontro
con la velocità di una saetta.
</p>
<p>
— Affrettati, Pinocchio, per carità! — gridava
belando la bella caprettina.
</p>
<p>
E Pinocchio nuotava disperatamente con le
braccia, col petto, con le gambe e coi piedi.
</p>
<p>
— Corri, Pinocchio, perchè il mostro si avvicina!... —
</p>
<p>
E Pinocchio, raccogliendo tutte le sue forze,
raddoppiava di lena nella corsa.
</p>
<p>
<span class="pagenum" id="Page_260">[260]</span>
</p>
<p>
— Bada, Pinocchio!... il mostro ti raggiunge!
Eccolo!... Eccolo!... Affrettati, per carità, o sei
perduto!... —
</p>
<div class="figcenter" role="figure" aria-labelledby="ebm_caption70"><a id="fill260"></a>
<img alt="" src="images/ill260.jpg" id="id-9135937210653869699">
<p class="caption" id="ebm_caption70">E Pinocchio nuotava disperatamente con le braccia, col petto,
con le gambe e coi piedi.</p>
</div>
<p>
E Pinocchio a nuotare più lesto che mai, e via,
via, e via, come anderebbe una palla di fucile.
E già si accostava allo scoglio, e già la caprettina
spenzolandosi tutta sul mare, gli porgeva
le sue zampine davanti per aiutarlo a uscir fuori
dell'acqua.... Ma!...
</p>
<p>
Ma oramai era tardi! Il mostro lo aveva raggiunto.
Il mostro, tirando il fiato a sè, si bevve
<span class="pagenum" id="Page_261">[261]</span>
il povero burattino, come avrebbe bevuto un
uovo di gallina, e lo inghiottì con tanta violenza
e con tanta avidità, che Pinocchio, cascando giù
in corpo al Pesce-cane, battè un colpo così screanzato
da restarne sbalordito per un quarto d'ora.
</p>
<p>
Quando ritornò in sè da quello sbigottimento,
non sapeva raccapezzarsi, nemmeno lui, in che
mondo si fosse. Intorno a sè c'era da ogni parte
un gran buio: ma un buio così nero e profondo,
che gli pareva di essere entrato col capo in un
calamaio pieno d'inchiostro. Stette in ascolto e
non sentì nessun rumore; solamente di tanto in
tanto sentiva battersi nel viso alcune grandi buffate
di vento. Da principio non sapeva intendere
da dove quel vento uscisse: ma poi capì che
usciva dai polmoni del mostro. Perchè bisogna sapere
che il Pesce-cane soffriva moltissimo d'asma,
e quando respirava pareva proprio che soffiasse
la tramontana.
</p>
<p>
Pinocchio, sulle prime, s'ingegnò di farsi un
po' di coraggio: ma quand'ebbe la prova e la
riprova di trovarsi chiuso in corpo al mostro marino
allora cominciò a piangere e a strillare; e
piangendo diceva:
</p>
<p>
— Aiuto! aiuto! Oh povero me! Non c'è nessuno
che venga a salvarmi!
</p>
<p>
— Chi vuoi che ti salvi, disgraziato? — disse
<span class="pagenum" id="Page_262">[262]</span>
in quel buio una vociaccia fessa di chitarra scordata.
</p>
<p>
— Chi è che parla così? — domandò Pinocchio,
sentendosi gelare dallo spavento.
</p>
<p>
— Sono io! sono un povero Tonno, inghiottito
dal Pesce-cane insieme con te. E tu che pesce
sei?
</p>
<p>
— Io non ho che veder nulla coi pesci. Io sono
un burattino.
</p>
<p>
— E allora se non sei un pesce, perchè ti sei
fatto inghiottire dal mostro?
</p>
<p>
— Non son io, che mi son fatto inghiottire: gli
è lui che mi ha inghiottito! Ed ora, che cosa dobbiamo
fare qui al buio?...
</p>
<p>
— Rassegnarsi e aspettare che il Pesce-cane
ci abbia digeriti tutt'e due!...
</p>
<p>
— Ma io non voglio esser digerito! — urlò Pinocchio,
ricominciando a piangere.
</p>
<p>
— Neppure io vorrei esser digerito — soggiunse
il Tonno — ma io sono abbastanza filosofo
e mi consolo pensando che, quando si nasce
Tonni, c'è più dignità a morir sott'acqua che sott'olio!...
</p>
<p>
— Scioccherie! — gridò Pinocchio.
</p>
<p>
— La mia è un'opinione — replicò il Tonno —
e le opinioni, come dicono i Tonni politici, vanno
rispettate!
</p>
<p>
<span class="pagenum" id="Page_263">[263]</span>
</p>
<p>
— Insomma.... io voglio andarmene di qui.... io
voglio fuggire....
</p>
<p>
— Fuggi, se ti riesce!...
</p>
<p>
— È molto grosso questo Pesce-cane che ci ha
inghiottiti? — domandò il burattino.
</p>
<p>
— Figurati che il suo corpo è più lungo di un
chilometro, senza contare la coda. —
</p>
<p>
Nel tempo che faceva questa conversazione al
buio, parve a Pinocchio di vedere, lontano lontano,
una specie di chiarore.
</p>
<p>
— Che cosa sarà mai quel lumicino lontano
lontano? — disse Pinocchio.
</p>
<p>
— Sarà qualche nostro compagno di sventura,
che aspetterà, come noi, il momento di esser digerito!...
</p>
<p>
— Voglio andare a trovarlo. Non potrebbe
darsi il caso che fosse qualche vecchio pesce capace
d'insegnarmi la strada per fuggire?
</p>
<p>
— Io te l'auguro di cuore, caro burattino.
</p>
<p>
— Addio, Tonno.
</p>
<p>
— Addio, burattino; e buona fortuna.
</p>
<p>
— Dove ci rivedremo?...
</p>
<p>
— Chi lo sa?... È meglio non pensarci neppure! —
</p>
<div class="chapter">
<p>
<span class="pagenum" id="Page_264">[264]</span>
</p>
<h2 id="capXXXV">XXXV.
<span class="smaller">Pinocchio ritrova in corpo al Pesce-cane.... chi ritrova?
Leggete questo capitolo e lo saprete.</span></h2>
</div>
<p>
Pinocchio, appena che ebbe detto addio al
suo buon amico Tonno, si mosse brancolando in
mezzo a quel buio, e camminando a tastoni dentro
il corpo del Pesce-cane, si avviò, un passo
dietro l'altro, verso quel piccolo chiarore che vedeva
baluginare lontano lontano.
</p>
<p>
E nel camminare sentì che i suoi piedi sguazzavano
in una pozzanghera d'acqua grassa e sdrucciolona,
e quell'acqua sapeva di un odore così
acuto di pesce fritto, che gli pareva d'essere a
mezza quaresima.
</p>
<p>
E più andava avanti, e più il chiarore si faceva
rilucente e distinto: finchè, cammina cammina,
alla fine arrivò: e quando fu arrivato.... che cosa
trovò? Ve lo do a indovinare in mille: trovò una
piccola tavola apparecchiata, con sopra una candela
accesa infilata in una bottiglia di cristallo
verde, e seduto a tavola un vecchiettino tutto
<span class="pagenum" id="Page_265">[265]</span>
bianco, come se fosse di neve o di panna montata;
il quale se ne stava lì biascicando alcuni pesciolini
vivi, ma tanto vivi, che alle volte, mentre li
mangiava, gli scappavano perfino di bocca.
</p>
<div class="figcenter" role="figure" aria-labelledby="ebm_caption71"><a id="fill265"></a>
<img alt="" src="images/ill265.jpg" id="id-787796928063621007">
<p class="caption" id="ebm_caption71">E più andava avanti, e più il chiarore si faceva rilucente.</p>
</div>
<p>
A quella vista il povero Pinocchio ebbe un'allegrezza
così grande e così inaspettata, che ci
mancò un ètte che non cadesse in delirio. Voleva
ridere, voleva piangere, voleva dire un monte di
cose; e invece mugolava confusamente e balbettava
delle parole tronche e sconclusionate. Finalmente
<span class="pagenum" id="Page_266">[266]</span>
gli riuscì di cacciar fuori un grido di gioia,
e spalancando le braccia e gettandosi al collo del
vecchietto, cominciò a urlare:
</p>
<p>
— Oh! babbino mio! finalmente vi ho ritrovato!
Ora poi non vi lascio più, mai più, mai più!
</p>
<div class="figcenter" role="figure" aria-labelledby="ebm_caption72"><a id="fill266"></a>
<img alt="" src="images/ill266.jpg" id="id-1159228838570269494">
<p class="caption" id="ebm_caption72">Gettandosi al collo del vecchietto, cominciò a urlare.</p>
</div>
<p>
— Dunque gli occhi mi dicono il vero? — replicò
il vecchietto, stropicciandosi gli occhi. —
Dunque tu se' proprio il mi' caro Pinocchio?
</p>
<p>
— Sì, sì! sono io, proprio io! E voi mi avete
digià perdonato, non è vero? Oh babbino mio,
come siete buono!... e pensare che io, invece.... Oh!
ma se sapeste quante disgrazie mi son piovute sul
capo e quante cose mi sono andate a traverso! Figuratevi
<span class="pagenum" id="Page_267">[267]</span>
che il giorno che voi, povero babbino,
col vendere la vostra casacca, mi compraste l'Abbecedario
per andare a scuola, io scappai a vedere
i burattini, e il burattinaio mi voleva mettere
sul fuoco perchè gli cocessi il montone arrosto,
che fu quello poi che mi dètte cinque monete
d'oro, perchè le portassi a voi, ma io trovai la
Volpe e il Gatto, che mi condussero all'Osteria
del Gambero Rosso, dove mangiarono come lupi,
e partito solo di notte incontrai gli assassini che
si messero a corrermi dietro, e io via, e loro dietro,
e io via, e loro sempre dietro, e io via, finchè
m'impiccarono a un ramo della Quercia Grande,
dovecchè la bella Bambina dai capelli turchini mi
mandò a prendere con una carrozzina, e i medici,
quando m'ebbero visitato, dissero subito: «Se
non è morto, è segno che è sempre vivo» e allora
mi scappò detta una bugia, e il naso cominciò a
crescermi e non mi passava più dalla porta di camera,
motivo per cui andai con la Volpe e col
Gatto a sotterrare le quattro monete d'oro, che
una l'avevo spesa all'Osteria, e il pappagallo si
messe a ridere, e viceversa di duemila monete
non trovai più nulla, la quale il Giudice quando
seppe che ero stato derubato, mi fece subito mettere
in prigione, per dare una soddisfazione ai
ladri, di dove, col venir via, vidi un bel grappolo
<span class="pagenum" id="Page_268">[268]</span>
d'uva in un campo, che rimasi preso alla tagliola
e il contadino di santa ragione mi messe il collare
da cane perchè facessi la guardia al pollaio,
che riconobbe la mia innocenza e mi lasciò andare,
e il serpente, colla coda che gli fumava, cominciò
a ridere e gli si strappò una vena sul petto,
e così ritornai alla casa della bella Bambina, che
era morta, e il Colombo vedendo che piangevo mi
disse: «Ho visto il tu' babbo che si fabbricava
una barchettina per venirti a cercare», e io gli
dissi: «Oh! se avessi le ali anch'io» e lui mi disse:
«Vuoi venire dal tuo babbo?» e io gli dissi: «Magari!
ma chi mi ci porta?» e lui mi disse: «Ti ci
porto io» e io gli dissi: «Come?» e lui mi disse:
«Montami sulla groppa» e così abbiamo volato
tutta la notte, poi la mattina tutti i pescatori che
guardavano verso il mare mi dissero: «C'è un
pover'omo in una barchetta che sta per affogare»
e io da lontano vi riconobbi subito, perchè me lo
diceva il core, e vi feci segno di tornare alla
spiaggia....
</p>
<p>
— Ti riconobbi anch'io, — disse Geppetto — e
sarei volentieri tornato alla spiaggia: ma come
fare? il mare era grosso e un cavallone m'arrovesciò
la barchetta. Allora un orribile Pesce-cane
che era lì vicino, appena che m'ebbe visto nell'acqua,
corse subito verso di me, e tirata fuori la
<span class="pagenum" id="Page_269">[269]</span>
lingua, mi prese pari pari, e m'inghiottì come un
tortellino di Bologna.
</p>
<p>
— E quant'è che siete rinchiuso qui dentro? —
domandò Pinocchio.
</p>
<p>
— Da quel giorno in poi, saranno ormai due
anni: due anni, Pinocchio mio.... che mi son parsi
due secoli!
</p>
<p>
— E come avete fatto a campare? E dove avete
trovata la candela? E i fiammiferi per accenderla,
chi ve li ha dati?
</p>
<p>
— Ora ti racconterò tutto. Devi dunque sapere
che quella medesima burrasca, che rovesciò la
mia barchetta, fece anche affondare un bastimento
mercantile. I marinai si salvarono tutti, ma
il bastimento colò a fondo, e il solito Pesce-cane,
che quel giorno aveva un appetito eccellente,
dopo aver inghiottito me, inghiottì anche il bastimento....
</p>
<p>
— Come! Lo inghiottì tutto in un boccone?... —
domandò Pinocchio maravigliato.
</p>
<p>
— Tutto in un boccone: e risputò solamente
l'albero maestro, perchè gli era rimasto fra i denti
come una lisca. Per mia gran fortuna, quel bastimento
era carico non solo di carne conservata in
cassette di stagno, ma di biscotto, ossia di pane
abbrostolito, di bottiglie di vino, d'uva secca, di
cacio, di caffè, di zucchero, di candele steariche
<span class="pagenum" id="Page_270">[270]</span>
e di scatole di fiammiferi di cera. Con tutta questa
grazia di Dio ho potuto campare due anni:
ma oggi sono agli ultimi sgoccioli: oggi nella dispensa
non c'è più nulla, e questa candela, che
vedi accesa, è l'ultima candela che mi sia rimasta....
</p>
<p>
— E dopo?
</p>
<p>
— E dopo, caro mio, rimarremo tutt'e due al
buio.
</p>
<p>
— Allora, babbino mio, — disse Pinocchio —
non c'è tempo da perdere. Bisogna pensar subito
a fuggire.
</p>
<p>
— A fuggire?... e come?
</p>
<p>
— Scappando dalla bocca del Pesce-cane e gettandosi
a nuoto in mare.
</p>
<p>
— Tu parli bene: ma io, caro Pinocchio, non
so nuotare!
</p>
<p>
— E che importa?... Voi mi monterete a cavalluccio
sulle spalle, e io, che sono un buon nuotatore,
vi porterò sano e salvo fino alla spiaggia.
</p>
<p>
— Illusioni, ragazzo mio! — replicò Geppetto,
scotendo il capo e sorridendo malinconicamente.
— Ti pare egli possibile che un burattino, alto
appena un metro come sei tu, possa aver tanta
forza da portarmi a nuoto sulle spalle?
</p>
<p>
— Provatevi e vedrete! A ogni modo, se sarà
scritto in cielo che dobbiamo morire, avremo almeno
<span class="pagenum" id="Page_271">[271]</span>
la gran consolazione di morire abbracciati
insieme. —
</p>
<p>
E senza dir altro, Pinocchio prese in mano la
candela, e andando avanti per far lume, disse
al suo babbo:
</p>
<p>
— Venite dietro a me, e non abbiate paura. —
</p>
<p>
E così camminarono un bel pezzo, e traversarono
tutto il corpo e tutto lo stomaco del Pesce-cane.
Ma giunti al punto dove cominciava la spaziosa
gola del mostro, pensarono bene di fermarsi
per dare un'occhiata e cogliere il momento opportuno
alla fuga.
</p>
<p>
Ora bisogna sapere che il Pesce-cane, essendo
molto vecchio e soffrendo d'asma e di palpitazione
di cuore, era costretto a dormire a bocca aperta:
per cui Pinocchio affacciandosi al principio della
gola, e guardando in su, potè vedere al di fuori
di quell'enorme bocca spalancata un bel pezzo
di cielo stellato e un bellissimo lume di luna.
</p>
<p>
— Questo è il vero momento di scappare —
bisbigliò allora, voltandosi al suo babbo. — Il Pesce-cane
dorme come un ghiro: il mare è tranquillo
e ci si vede come di giorno. Venite dunque,
babbino, dietro a me, e fra poco saremo salvi. —
</p>
<p>
Detto fatto salirono su per la gola del mostro
marino, e arrivati in quell'immensa bocca cominciarono
a camminare in punta di piedi sulla lingua;
<span class="pagenum" id="Page_272">[272]</span>
una lingua così larga e così lunga, che pareva
il viottolone d'un giardino. E già stavano lì
lì per fare il gran salto e per gettarsi a nuoto nel
mare, quando, sul più bello, il Pesce-cane starnutì,
e nello starnutire, dètte uno scossone così
violento, che Pinocchio e Geppetto si trovarono
rimbalzati all'indietro e scaraventati nuovamente
in fondo allo stomaco del mostro.
</p>
<p>
Nel grand'urto della caduta la candela si spense,
e padre e figliuolo rimasero al buio.
</p>
<p>
— E ora?... — domandò Pinocchio facendosi
serio.
</p>
<p>
— Ora, ragazzo mio, siamo bell'e perduti.
</p>
<p>
— Perchè perduti? Datemi la mano, babbino,
e badate di non sdrucciolare!...
</p>
<p>
— Dove mi conduci?
</p>
<p>
— Dobbiamo ritentare la fuga. Venite con me
e non abbiate paura. —
</p>
<p>
Ciò detto, Pinocchio prese il suo babbo per la
mano: e camminando sempre in punta di piedi,
risalirono insieme su per la gola del mostro: poi
traversarono tutta la lingua e scavalcarono i tre
filari di denti. Prima però di fare il gran salto, il
burattino disse al suo babbo:
</p>
<p>
— Montatemi a cavalluccio sulle spalle e abbracciatemi
forte forte. Al resto ci penso io. —
</p>
<div class="figcenter" role="figure" aria-labelledby="ebm_caption73"><a id="fill273"></a>
<img alt="" src="images/ill273.jpg" id="id-5644421166184369367">
<p class="caption" id="ebm_caption73">Si gettò nell'acqua e cominciò a nuotare.</p>
</div>
<p>
Appena Geppetto si fu accomodato per bene
<span class="pagenum" id="Page_275">[275]</span>
sulle spalle del figliuolo, il bravo Pinocchio, sicuro
del fatto suo, si gettò nell'acqua e cominciò
a nuotare. Il mare era tranquillo come un olio:
la luna splendeva in tutto il suo chiarore, e il
Pesce-cane seguitava a dormire di un sonno così
profondo, che non l'avrebbe svegliato nemmeno
una cannonata.
</p>
<div class="chapter">
<p>
<span class="pagenum" id="Page_276">[276]</span>
</p>
<h2 id="capXXXVI">XXXVI.
<span class="smaller">Finalmente Pinocchio cessa d'essere un burattino
e diventa un ragazzo.</span></h2>
</div>
<p>
Mentre Pinocchio nuotava alla svelta per raggiungere
la spiaggia, si accòrse che il suo babbo,
il quale gli stava a cavalluccio sulle spalle e
aveva le gambe mezze nell'acqua, tremava fitto
fitto, come se al pover'uomo gli battesse la febbre
terzana.
</p>
<p>
Tremava di freddo o di paura? Chi lo sa?...
Forse un po' dell'uno e un po' dell'altra. Ma
Pinocchio, credendo che quel tremito fosse di
paura, gli disse per confortarlo:
</p>
<p>
— Coraggio, babbo! Fra pochi minuti arriveremo
a terra e saremo salvi.
</p>
<p>
— Ma dov'è questa spiaggia benedetta? —
domandò il vecchietto, diventando sempre più
inquieto, e appuntando gli occhi, come fanno i
sarti quando infilano l'ago. — Eccomi qui, che
guardo da tutte le parti e non vedo altro che
cielo e mare.
</p>
<p>
— Ma io vedo anche la spiaggia — disse il
<span class="pagenum" id="Page_277">[277]</span>
burattino. — Per vostra regola io sono come i
gatti: ci vedo meglio di notte che di giorno. —
</p>
<p>
Il povero Pinocchio faceva finta di esser di
buon umore: ma invece.... invece cominciava a
scoraggirsi: le forze gli scemavano, il suo respiro
diventava grosso e affannoso.... insomma non ne
poteva più, e la spiaggia era sempre lontana.
</p>
<p>
Nuotò finchè ebbe fiato: poi si voltò col capo
verso Geppetto, e disse con parole interrotte:
</p>
<p>
— Babbo mio, aiutatemi.... perchè io muoio.... —
</p>
<p>
E padre e figliuolo erano oramai sul punto di
affogare, quando udirono una voce di chitarra
scordata che disse:
</p>
<p>
— Chi è che muore?
</p>
<p>
— Sono io e il mio povero babbo!
</p>
<p>
— Questa voce la riconosco! Tu sei Pinocchio!...
</p>
<p>
— Preciso; e tu?
</p>
<p>
— Io sono il Tonno, il tuo compagno di prigionia
in corpo al Pesce-cane.
</p>
<p>
— E come hai fatto a scappare?
</p>
<p>
— Ho imitato il tuo esempio. Tu sei quello
che mi hai insegnato la strada, e dopo te sono
fuggito anch'io.
</p>
<p>
— Tonno mio, tu càpìti proprio a tempo! Ti
prego, per l'amore che porti ai tonnini tuoi
figliuoli; aiutaci, o siamo perduti.
</p>
<p>
— Volentieri e con tutto il cuore. Attaccatevi
tutt'e due alla mia coda, e lasciatevi guidare.
In quattro minuti vi condurrò alla riva. —
</p>
<div class="figcenter" role="figure" aria-labelledby="ebm_caption74"><a id="fill278"></a>
<img alt="" src="images/ill278.jpg" id="id-1344897360730755918">
<p class="caption" id="ebm_caption74">Giudicarono più comodo di mettersi addirittura a sedere
sulla groppa del Tonno.</p>
</div>
<p>
Geppetto e Pinocchio, come potete immaginarvelo,
accettarono subito l'invito; ma invece
di attaccarsi alla coda, giudicarono più comodo
di mettersi addirittura a sedere sulla groppa del
Tonno.
</p>
<p>
<span class="pagenum" id="Page_279">[279]</span>
</p>
<p>
— Siamo troppo pesi? — gli domandò Pinocchio.
</p>
<p>
— Pesi? Neanche per ombra: mi par di aver
addosso due gusci di conchiglia — rispose il Tonno,
il quale era di una corporatura così grossa
e robusta, da parere un vitello di due anni.
</p>
<p>
Giunti alla riva, Pinocchio saltò a terra il
primo per aiutare il suo babbo a fare altrettanto:
poi si voltò al Tonno, e con voce commossa gli disse:
</p>
<p>
— Amico mio, tu hai salvato il mio babbo!
Dunque non ho parole per ringraziarti abbastanza!
Permetti almeno che ti dia un bacio,
in segno di riconoscenza eterna!... —
</p>
<p>
Il Tonno cacciò il muso fuori dell'acqua, e
Pinocchio, piegatosi coi ginocchi a terra, gli
posò un affettuosissimo bacio sulla bocca. A questo
tratto di spontanea e vivissima tenerezza, il
povero Tonno, che non c'era avvezzo, si sentì
talmente commosso, che vergognandosi a farsi
veder piangere come un bambino, ricacciò il capo
sott'acqua e sparì.
</p>
<p>
Intanto s'era fatto giorno.
</p>
<p>
Allora Pinocchio, offrendo il suo braccio a
Geppetto, che aveva appena il fiato di reggersi
in piedi, gli disse:
</p>
<p>
— Appoggiatevi pure al mio braccio, caro babbino,
<span class="pagenum" id="Page_280">[280]</span>
e andiamo. Cammineremo pian pianino come
le formicole, e quando saremo stanchi, ci riposeremo
lungo la via.
</p>
<div class="figcenter" role="figure" aria-labelledby="ebm_caption75"><a id="fill280"></a>
<img alt="" src="images/ill280.jpg" id="id-7356828010938361437">
<p class="caption" id="ebm_caption75">Pinocchio, piegandosi coi ginocchi a terra, gli posò un affettuosissimo
bacio sulla bocca.</p>
</div>
<p>
— E dove dobbiamo andare? — domandò Geppetto.
</p>
<p>
— In cerca di una casa o d'una capanna, dove
ci diano per carità un boccon di pane e un po' di
paglia che ci serva da letto. —
</p>
<p>
Non avevano ancora fatti cento passi, che videro
seduti sul ciglione della strada due brutti
<span class="pagenum" id="Page_281">[281]</span>
ceffi, i quali stavano lì in atto di chieder l'elemosina.
</p>
<p>
Erano il Gatto e la Volpe: ma non si riconoscevano
più da quelli d'una volta. Figuratevi
che il Gatto, a furia di fingersi cieco, aveva finito
coll'accecare davvero: e la Volpe invecchiata,
intignata e tutta perduta da una parte, non
aveva più nemmeno la coda. Così è. Quella trista
ladracchiola, caduta nella più squallida miseria,
si trovò costretta un bel giorno a vendere
perfino la sua bellissima coda a un merciaio ambulante,
che la comprò per farsene uno scacciamosche.
</p>
<p>
— O Pinocchio! — gridò la volpe con voce
di piagnisteo — fai un po' di carità a questi due
poveri infermi!
</p>
<p>
— Infermi! — ripetè il Gatto.
</p>
<p>
— Addio, mascherine! — rispose il burattino.
— Mi avete ingannato una volta, e ora non mi
ripigliate più.
</p>
<p>
— Credilo, Pinocchio, che oggi siamo poveri
e disgraziati davvero!
</p>
<p>
— Davvero! — ripetè il Gatto.
</p>
<p>
— Se siete poveri ve lo meritate. Ricordatevi
del proverbio che dice: «I quattrini rubati non
fanno mai frutto.» Addio, mascherine.
</p>
<p>
— Abbi compassione di noi!...
</p>
<p>
<span class="pagenum" id="Page_282">[282]</span>
</p>
<p>
— Di noi!
</p>
<p>
— Addio, mascherine! Ricordatevi del proverbio
che dice: «La farina del diavolo va tutta
in crusca.»
</p>
<p>
— Non ci abbandonare!...
</p>
<p>
— are...! — ripetè il Gatto.
</p>
<p>
— Addio, mascherine! Ricordatevi del proverbio
che dice: «Chi ruba il mantello al suo
prossimo, per il solito muore senza camicia.» —
</p>
<p>
E così dicendo, Pinocchio e Geppetto seguitarono
tranquillamente per la loro strada; finchè
fatti altri cento passi, videro in fondo a una
viottola, in mezzo ai campi, una bella capanna
tutta di paglia, e col tetto coperto d'embrici e
di mattoni.
</p>
<p>
— Quella capanna dev'essere abitata da qualcuno
— disse Pinocchio. — Andiamo là, e bussiamo. —
</p>
<p>
Difatti andarono, e bussarono alla porta.
</p>
<p>
— Chi è? — disse una vocina di dentro.
</p>
<p>
— Siamo un povero babbo e un povero figliuolo,
senza pane e senza tetto, — rispose il burattino.
</p>
<p>
— Girate la chiave, e la porta si aprirà, —
disse la solita vocina.
</p>
<p>
Pinocchio girò la chiave, e la porta si aprì.
Appena entrati dentro, guardarono di qua, guardarono
di là, e non videro nessuno.
</p>
<div class="figcenter" role="figure" aria-labelledby="ebm_caption76"><a id="fill283"></a>
<img alt="" src="images/ill283.jpg" id="id-2607733032562092223">
<p class="caption" id="ebm_caption76">— Addio, mascherine! Ricordatevi del proverbio che dice: “Chi ruba il mantello
al suo prossimo, per il solito muore senza camicia.„</p>
</div>
<p>
<span class="pagenum" id="Page_285">[285]</span>
</p>
<p>
— O il padrone della capanna dov'è? — disse
Pinocchio maravigliato.
</p>
<p>
— Eccomi quassù! —
</p>
<p>
Babbo e figliuolo si voltarono subito verso il
soffitto, e videro sopra un travicello il Grillo-parlante.
</p>
<p>
— Oh! mio caro Grillino — disse Pinocchio,
salutandolo garbatamente.
</p>
<p>
— Ora mi chiami il «Tuo caro Grillino» non è
vero? Ma ti rammenti di quando, per cacciarmi
di casa tua, mi tirasti un manico di martello?
</p>
<p>
— Hai ragione, Grillino! Scaccia anche me....
tira anche a me un manico di martello: ma
abbi pietà del mio povero babbo...
</p>
<p>
— Io avrò pietà del babbo e anche del figliuolo!
ma ho voluto rammentarti il brutto garbo ricevuto,
per insegnarti che in questo mondo, quando
si può, bisogna mostrarsi cortesi con tutti, se
vogliamo esser ricambiati con pari cortesia nei
giorni del bisogno.
</p>
<p>
— Hai ragione, Grillino, hai ragione da vendere;
e io terrò a mente la lezione che mi hai
data. Ma mi dici come hai fatto a comprarti
questa bella capanna?
</p>
<p>
— Questa capanna mi è stata regalata jeri da
una graziosa capra, che aveva la lana d'un bellissimo
colore turchino.
</p>
<p>
<span class="pagenum" id="Page_286">[286]</span>
</p>
<p>
— E la capra dov'è andata? — domandò Pinocchio,
con vivissima curiosità.
</p>
<p>
— Non lo so.
</p>
<p>
— E quando ritornerà?...
</p>
<p>
— Non ritornerà mai. Ieri è partita tutta afflitta,
e, belando, pareva che dicesse: «Povero
Pinocchio!... oramai non lo rivedrò più!... Il Pesce-cane
a quest'ora l'avrà bell'e divorato!...»
</p>
<p>
— Ha detto proprio così?... Dunque era lei!...
era lei!... era la mia cara Fatina!... — cominciò
a urlare Pinocchio, singhiozzando e piangendo dirottamente.
</p>
<p>
Quand'ebbe pianto ben bene, si rasciugò gli
occhi, e preparato un buon lettino di paglia, vi
distese sopra il vecchio Geppetto. Poi domandò
al Grillo-parlante:
</p>
<p>
— Dimmi, Grillino, dove potrei trovare un bicchiere
di latte per il mio povero babbo?
</p>
<p>
— Tre campi distante di qui c'è l'ortolano
Giangio, che tiene le mucche. Va' da lui, e troverai
il latte che cerchi. —
</p>
<p>
Pinocchio andò di corsa a casa dell'ortolano
Giangio: ma l'ortolano gli disse:
</p>
<p>
— Quanto ne vuoi del latte?
</p>
<p>
— Ne voglio un bicchiere pieno.
</p>
<p>
— Un bicchiere di latte costa un soldo. Comincia
intanto dal darmi il soldo.
</p>
<p>
<span class="pagenum" id="Page_287">[287]</span>
</p>
<p>
— Non ho nemmeno un centesimo — rispose
Pinocchio, tutto mortificato e dolente.
</p>
<p>
— Male, burattino mio, — replicò l'ortolano. —
Se tu non hai nemmeno un centesimo, io non
ho nemmeno un dito di latte.
</p>
<p>
— Pazienza! — disse Pinocchio, e fece l'atto
di andarsene.
</p>
<p>
— Aspetta un po' — disse Giangio. — Fra te
e me ci possiamo accomodare. Vuoi adattarti a
girare il <i>bindolo</i>?
</p>
<p>
— Che cos'è il bindolo?
</p>
<p>
— Gli è quell'ordigno di legno che serve a
tirar su l'acqua dalla cisterna per annaffiare gli
ortaggi.
</p>
<p>
— Mi proverò....
</p>
<p>
— Dunque, tirami su cento secchie d'acqua, e
io ti regalerò in compenso un bicchiere di latte.
</p>
<p>
— Sta bene. —
</p>
<p>
Giangio condusse il burattino nell'orto e gl'insegnò
la maniera di girare il <i>bindolo</i>. Pinocchio si
pose subito al lavoro; ma prima di aver tirato su
le cento secchie d'acqua, era tutto grondante di
sudore dalla testa ai piedi. Una fatica a quel modo
non l'aveva durata mai.
</p>
<p>
— Finora questa fatica di girare il bindolo —
disse l'ortolano — l'ho fatta fare al mio ciuchino;
ma oggi quel povero animale è in fin di vita.
</p>
<p>
<span class="pagenum" id="Page_288">[288]</span>
</p>
<p>
— Mi menate a vederlo? — disse Pinocchio.
</p>
<p>
— Volentieri. —
</p>
<div class="figcenter" role="figure" aria-labelledby="ebm_caption77"><a id="fill288"></a>
<img alt="" src="images/ill288.jpg" id="id-1988551323033249351">
<p class="caption" id="ebm_caption77">E chinatosi fino a lui, gli domandò in dialetto asinino: — Chi sei? —</p>
</div>
<p>
Appena che Pinocchio fu entrato nella stalla;
vide un bel ciuchino disteso sulla paglia, rifinito
dalla fame e dal troppo lavoro. Quando l'ebbe
guardato fisso fisso, disse dentro di sè, turbandosi:
</p>
<p>
— Eppure quel ciuchino lo conosco! Non mi
è fisonomia nuova! —
</p>
<p>
E chinatosi fino a lui, gli domandò in dialetto
asinino:
</p>
<p>
— Chi sei? —
</p>
<p>
<span class="pagenum" id="Page_289">[289]</span>
</p>
<p>
A questa domanda, il ciuchino aprì gli occhi
moribondi, e rispose balbettando nel medesimo
dialetto:
</p>
<p>
— Sono Lu....ci....gno....lo. —
</p>
<p>
E dopo richiuse gli occhi e spirò.
</p>
<p>
— Oh! povero Lucignolo! — disse Pinocchio
a mezza voce: e presa una manciata di paglia
si rasciugò una lacrima che gli colava giù per
il viso.
</p>
<p>
— Ti commuovi tanto per un asino che non
ti costa nulla? — disse l'ortolano. — Che cosa
dovrei far io che lo comprai a quattrini contanti?
</p>
<p>
— Vi dirò.... era un mio amico....
</p>
<p>
— Tuo amico?
</p>
<p>
— Un mio compagno di scuola!...
</p>
<p>
— Come?! — urlò Giangio dando in una gran
risata. — Come?! avevi dei somari per compagni
di scuola?... Figuriamoci i begli studi che devi
aver fatto!... —
</p>
<p>
Il burattino, sentendosi mortificato da quelle
parole, non rispose: ma prese il suo bicchiere
di latte quasi caldo, e se ne tornò alla capanna.
</p>
<p>
E da quel giorno in poi, continuò più di cinque
mesi a levarsi ogni mattina, prima dell'alba, per
andare a girare il bindolo, e guadagnare così quel
bicchiere di latte, che faceva tanto bene alla salute
<span class="pagenum" id="Page_290">[290]</span>
cagionosa del suo babbo. Nè si contentò di
questo: perchè a tempo avanzato, imparò a fabbricare
anche i canestri e i panieri di giunco:
e coi quattrini che ne ricavava, provvedeva con
moltissimo giudizio a tutte le spese giornaliere.
Fra le altre cose costruì da sè stesso un elegante
carrettino per condurre a spasso il suo babbo
nelle belle giornate, e per fargli prendere una
boccata d'aria.
</p>
<p>
Nelle veglie poi della sera, si esercitava a leggere
e a scrivere. Aveva comprato nel vicino paese
per pochi centesimi un grosso libro, al quale mancavano
il frontespizio e l'indice, e con quello faceva
la sua lettura. Quanto allo scrivere, si serviva
di un fuscello temperato a uso penna; e
non avendo nè calamaio nè inchiostro, lo intingeva
in una boccettina ripiena di sugo di more
e di ciliege.
</p>
<p>
Fatto sta che con la sua buona volontà d'ingegnarsi,
di lavorare e di tirarsi avanti, non solo
era riuscito a mantenere quasi agiatamente il suo
genitore sempre malaticcio, ma per di più aveva
potuto mettere da parte anche quaranta soldi per
comprarsi un vestitino nuovo.
</p>
<p>
Una mattina disse a suo padre:
</p>
<p>
— Vado qui al mercato vicino a comprarmi
una giacchettina, un berrettino e un paio di
<span class="pagenum" id="Page_291">[291]</span>
scarpe. Quando tornerò a casa — soggiunse ridendo
— sarò vestito così bene, che mi scambierete
per un gran signore. —
</p>
<p>
E uscito di casa, cominciò a correre tutto allegro
e contento. Quando a un tratto sentì chiamarsi
per nome, e voltandosi, vide una bella
Lumaca che sbucava fuori dalla siepe.
</p>
<p>
— Non mi riconosci? — disse la Lumaca.
</p>
<p>
— Mi pare e non mi pare....
</p>
<p>
— Non ti ricordi di quella Lumaca, che stava
per cameriera con la Fata dai capelli turchini?
non ti rammenti di quella volta quando scesi a
farti lume, e tu rimanesti con un piede confitto
nell'uscio di casa?
</p>
<p>
— Mi rammento di tutto, — gridò Pinocchio —
rispondimi subito, Lumachina bella; dove hai
lasciato la mia buona Fata? che fa? mi ha perdonato?
si ricorda sempre di me? mi vuol sempre
bene? è molto lontana di qui? potrei andare a
trovarla? —
</p>
<p>
A tutte queste domande, fatte precipitosamente
e senza ripigliar fiato, la Lumaca rispose con la
sua solita flemma:
</p>
<p>
— Pinocchio mio! La povera Fata giace in un
fondo di letto allo spedale!....
</p>
<p>
— Allo spedale?...
</p>
<p>
— Pur troppo. Colpita da mille disgrazie, si è
<span class="pagenum" id="Page_292">[292]</span>
gravemente ammalata, e non ha più da comprarsi
un boccon di pane.
</p>
<p>
— Davvero?... Oh! che gran dolore che mi hai
dato! Oh! povera Fatina! povera Fatina! povera
Fatina! Se avessi un milione, correrei a portarglielo....
Ma io non ho che quaranta soldi.... eccoli
qui! andavo giusto a comprarmi un vestito nuovo.
Prendili, Lumaca, e va' a portarli subito alla mia
buona Fata.
</p>
<p>
— E il tuo vestito nuovo?
</p>
<p>
— Che m'importa del vestito nuovo? Venderei
anche questi cenci che ho addosso, per poterla aiutare!
Va', Lumaca, e spicciati! e fra due giorni
ritorna qui, che spero di poterti dare qualche altro
soldo. Finora ho lavorato per mantenere il mio
babbo: da oggi in là, lavorerò cinque ore di più
per mantenere anche la mia buona mamma. Addio,
Lumaca, e fra due giorni ti aspetto. —
</p>
<p>
La Lumaca, contro il suo costume, cominciò
a correre come una lucertola nei grandi solleoni
d'agosto.
</p>
<p>
Quando Pinocchio tornò a casa, il suo babbo
gli domandò:
</p>
<p>
— E il vestito nuovo?
</p>
<p>
— Non mi è stato possibile di trovarne uno
che mi tornasse bene. Pazienza!... Lo comprerò
un'altra volta. —
</p>
<p>
<span class="pagenum" id="Page_293">[293]</span>
</p>
<p>
Quella sera Pinocchio, invece di vegliare fino
alle dieci, vegliò fino alla mezzanotte sonata!
e invece di far otto canestri di giunco ne fece
sedici.
</p>
<p>
Poi andò a letto e si addormentò. E nel dormire,
gli pareva di vedere in sogno la Fata, tutta
bella e sorridente, la quale, dopo avergli dato un
bacio, gli disse così:
</p>
<p>
— Bravo Pinocchio! In grazia del tuo buon
cuore, io ti perdono tutte le monellerie che hai
fatto fino a oggi. I ragazzi che assistono amorosamente
i propri genitori nelle loro miserie e
nelle loro infermità, meritano sempre gran lode
e grande affetto, anche se non possono esser citati
come modelli d'ubbidienza e di buona condotta.
Metti giudizio per l'avvenire, e sarai felice. —
</p>
<p>
A questo punto il sogno finì, e Pinocchio si
svegliò con tanto d'occhi spalancati.
</p>
<p>
Ora immaginatevi voi quale fu la sua meraviglia
quando, svegliandosi, si accòrse che non era
più un burattino di legno: ma che era diventato,
invece, un ragazzo come tutti gli altri. Dètte un'occhiata
all'intorno, e invece delle solite pareti di
paglia della capanna, vide una bella camerina ammobiliata
e agghindata con una semplicità quasi
elegante. Saltando giù dal letto, trovò preparato
un bel vestiario nuovo, un berretto nuovo e un
<span class="pagenum" id="Page_294">[294]</span>
paio di stivaletti di pelle, che gli tornavano una
vera pittura.
</p>
<p>
Appena si fu vestito, gli venne fatto, naturalmente
di mettere le mani nelle tasche e tirò fuori
un piccolo portamonete d'avorio, sul quale erano
scritte queste parole: «La Fata dai capelli turchini
restituisce al suo caro Pinocchio i quaranta
soldi, e lo ringrazia tanto del suo buon cuore.»
Aperto il portafoglio, invece di quaranta soldi di
rame, vi luccicavano quaranta zecchini d'oro tutti
nuovi di zecca.
</p>
<p>
Dopo andò a guardarsi allo specchio e gli parve
d'essere un altro. Non vide più riflessa la solita
immagine della marionetta di legno, ma vide
l'immagine vispa e intelligente di un bel fanciullo
coi capelli castagni, cogli occhi celesti e
con un'aria allegra e festosa come una pasqua
di rose.
</p>
<p>
In mezzo a tutte queste meraviglie, che si succedevano
le une alle altre, Pinocchio non sapeva
più nemmeno lui se era desto davvero o se sognava
sempre a occhi aperti.
</p>
<p>
— E il mio babbo dov'è? — gridò tutt'a un
tratto; ed entrato nella stanza accanto trovò il
vecchio Geppetto sano, arzillo e di buon umore,
come una volta, il quale, avendo ripreso subito
la sua professione d'intagliatore, stava appunto
<span class="pagenum" id="Page_295">[295]</span>
disegnando una bellissima cornice ricca di fogliami,
di fiori e di testine di diversi animali.
</p>
<div class="figcenter" role="figure" aria-labelledby="ebm_caption78"><a id="fill295"></a>
<img alt="" src="images/ill295.jpg" id="id-8172515260764356957">
<p class="caption" id="ebm_caption78">Gli accennò un grosso burattino appoggiato a una seggiola.</p>
</div>
<p>
— Levatemi una curiosità, babbino: ma come
si spiega tutto questo cambiamento improvviso?
— gli domandò Pinocchio saltandogli al collo e
coprendolo di baci.
</p>
<p>
— Questo improvviso cambiamento in casa nostra
è tutto merito tuo — disse Geppetto.
</p>
<p>
— Perchè merito mio?
</p>
<p>
— Perchè quando i ragazzi, di cattivi diventano
<span class="pagenum" id="Page_296">[296]</span>
buoni, hanno la virtù di far prendere un
aspetto nuovo e sorridente anche nell'interno
delle loro famiglie.
</p>
<p>
— E il vecchio Pinocchio di legno dove si sarà
nascosto?
</p>
<p>
— Eccolo là! — rispose Geppetto; e gli accennò
un grosso burattino appoggiato a una seggiola,
col capo girato sur una parte, con le braccia ciondoloni
e con le gambe incrocicchiate e ripiegate
a mezzo, da parere un miracolo se stava ritto.
</p>
<p>
Pinocchio si voltò a guardarlo: e dopo che
l'ebbe guardato un poco, disse dentro di sè con
grandissima compiacenza:
</p>
<p>
— Com'ero buffo, quand'ero un burattino! e
come ora son contento di esser diventato un ragazzino
perbene!... —
</p>
<p class="pad2 center large">
FINE.
</p>
<div class="somm">
<p>
<span class="pagenum" id="Page_297">[297]</span>
</p>
<h2> <a href="#indfront" id="indice" class="pginternal">
INDICE</a></h2>
<table class="indice">
<tbody><tr>
<td class="cap">I</td> <td><a href="#capI" class="pginternal">Come andò che maestro Ciliegia, falegname, trovò un pezzo di legno, che piangeva e rideva come un bambino</a></td> <td class="pag">Pag. 5</td>
</tr>
<tr>
<td class="cap">II</td> <td><a href="#capII" class="pginternal">Maestro Ciliegia regala il pezzo di legno al suo amico Geppetto, il quale lo prende per fabbricarsi un burattino maraviglioso, che sappia ballare, tirare di scherma e fare i salti mortali</a></td> <td class="pag">10</td>
</tr>
<tr>
<td class="cap">III</td> <td><a href="#capIII" class="pginternal">Geppetto, tornato a casa, comincia subito a fabbricarsi il burattino e gli mette il nome di Pinocchio. Prime monellerie del burattino</a></td> <td class="pag">15</td>
</tr>
<tr>
<td class="cap">IV</td> <td><a href="#capIV" class="pginternal">La storia di Pinocchio col Grillo-parlante, dove si vede come i ragazzi cattivi hanno a noia di sentirsi correggere da chi ne sa più di loro</a></td> <td class="pag">23</td>
</tr>
<tr>
<td class="cap">V</td> <td><a href="#capV" class="pginternal">Pinocchio ha fame e cerca un uovo per farsi una frittata; ma sul più bello, la frittata gli vola via dalla finestra</a></td> <td class="pag">27</td>
</tr>
<tr>
<td class="cap">VI</td> <td><a href="#capVI" class="pginternal">Pinocchio si addormenta coi piedi sul caldano, e la mattina dopo si sveglia coi piedi tutti bruciati</a></td> <td class="pag">31</td>
</tr>
<tr>
<td class="cap">VII</td> <td><a href="#capVII" class="pginternal">Geppetto torna a casa, e dà al burattino la colazione che il pover'uomo aveva portata per sè</a></td> <td class="pag">34</td>
</tr>
<tr>
<td class="cap">VIII</td> <td><a href="#capVIII" class="pginternal">Geppetto rifà i piedi a Pinocchio, e vende la propria casacca per comprargli l'Abbecedario</a></td> <td class="pag">40</td>
</tr>
<tr>
<td class="cap">IX</td> <td><a href="#capIX" class="pginternal">Pinocchio vende l'Abbecedario per andare a vedere il teatro dei burattini</a></td> <td class="pag">46</td>
</tr>
<tr>
<td><span class="pagenum" id="Page_298">[298]</span></td>
</tr>
<tr>
<td class="cap">X</td> <td><a href="#capX" class="pginternal">I burattini riconoscono il loro fratello Pinocchio e gli fanno una grandissima festa; ma sul più bello esce fuori il burattinaio Mangiafoco, e Pinocchio corre pericolo di fare una brutta fine</a></td> <td class="pag">51</td>
</tr>
<tr>
<td class="cap">XI</td> <td><a href="#capXI" class="pginternal">Mangiafoco starnutisce e perdona a Pinocchio, il quale poi difende dalla morte il suo amico Arlecchino</a></td> <td class="pag">56</td>
</tr>
<tr>
<td class="cap">XII</td> <td><a href="#capXII" class="pginternal">Il burattinaio Mangiafoco regala cinque monete d'oro a Pinocchio perchè le porti al suo babbo Geppetto: e Pinocchio, invece, si lascia abbindolare dalla Volpe e dal Gatto e se ne va con loro</a></td> <td class="pag">64</td>
</tr>
<tr>
<td class="cap">XIII</td> <td><a href="#capXIII" class="pginternal">L'osteria del «Gambero Rosso»</a></td> <td class="pag">72</td>
</tr>
<tr>
<td class="cap">XIV</td> <td><a href="#capXIV" class="pginternal">Pinocchio, per non aver dato retta ai buoni consigli del Grillo-parlante, s'imbatte negli assassini</a></td> <td class="pag">78</td>
</tr>
<tr>
<td class="cap">XV</td> <td><a href="#capXV" class="pginternal">Gli assassini inseguono Pinocchio; e dopo averlo raggiunto lo impiccano a un ramo della Quercia grande</a></td> <td class="pag">84</td>
</tr>
<tr>
<td class="cap">XVI</td> <td><a href="#capXVI" class="pginternal">La bella Bambina dai capelli turchini fa raccogliere il burattino: lo mette a letto, e chiama tre medici per sapere se sia vivo o morto</a></td> <td class="pag">89</td>
</tr>
<tr>
<td class="cap">XVII</td> <td><a href="#capXVII" class="pginternal">Pinocchio mangia lo zucchero, ma non vuol purgarsi; però quando vede i becchini che vengono a portarlo via, allora si purga. Poi dice una bugia, e per gastigo gli cresce il naso</a></td> <td class="pag">96</td>
</tr>
<tr>
<td class="cap">XVIII</td> <td><a href="#capXVIII" class="pginternal">Pinocchio ritrova la Volpe e il Gatto, e va con loro a seminare le quattro monete nel Campo dei miracoli</a></td> <td class="pag">105</td>
</tr>
<tr>
<td class="cap">XIX</td> <td><a href="#capXIX" class="pginternal">Pinocchio è derubato delle sue monete d'oro, e per gastigo si busca quattro mesi di prigione</a></td> <td class="pag">113</td>
</tr>
<tr>
<td class="cap">XX</td> <td><a href="#capXX" class="pginternal">Liberato dalla prigione, si avvia per tornare a casa della Fata; ma lungo la strada trova un serpente orribile, e poi rimane preso alla tagliuola</a></td> <td class="pag">122</td>
</tr>
<tr>
<td class="cap">XXI</td> <td><a href="#capXXI" class="pginternal">Pinocchio è preso da un contadino, il quale lo costringe a far da can di guardia a un pollaio</a></td> <td class="pag">127</td>
</tr>
<tr>
<td><span class="pagenum" id="Page_299">[299]</span></td>
</tr>
<tr>
<td class="cap">XXII</td> <td><a href="#capXXII" class="pginternal">Pinocchio scuopre i ladri, e in ricompensa di essere stato fedele vien posto in libertà</a></td> <td class="pag">132</td>
</tr>
<tr>
<td class="cap">XXIII</td> <td><a href="#capXXIII" class="pginternal">Pinocchio piange la morte della bella Bambina dai capelli turchini: poi trova un Colombo, che lo porta sulla riva del mare, e lì si getta nell'acqua per andare in aiuto del suo babbo Geppetto</a></td> <td class="pag">137</td>
</tr>
<tr>
<td class="cap">XXIV</td> <td><a href="#capXXIV" class="pginternal">Pinocchio arriva all'isola delle «Api industriose» e ritrova la Fata</a></td> <td class="pag">147</td>
</tr>
<tr>
<td class="cap">XXV</td> <td><a href="#capXXV" class="pginternal">Pinocchio promette alla Fata di esser buono e di studiare, perchè è stufo di fare il burattino e vuol diventare un bravo ragazzo</a></td> <td class="pag">157</td>
</tr>
<tr>
<td class="cap">XXVI</td> <td><a href="#capXXVI" class="pginternal">Pinocchio va co' suoi compagni di scuola in riva al mare, per vedere il terribile Pesce-cane</a></td> <td class="pag">163</td>
</tr>
<tr>
<td class="cap">XXVII</td> <td><a href="#capXXVII" class="pginternal">Gran combattimento fra Pinocchio e i suoi compagni: uno dei quali essendo rimasto ferito, Pinocchio viene arrestato dai carabinieri</a></td> <td class="pag">169</td>
</tr>
<tr>
<td class="cap">XXVIII</td> <td><a href="#capXXVIII" class="pginternal">Pinocchio corre pericolo di esser fritto in padella, come un pesce</a></td> <td class="pag">180</td>
</tr>
<tr>
<td class="cap">XXIX</td> <td><a href="#capXXIX" class="pginternal">Ritorna a casa della Fata, la quale gli promette che il giorno dopo non sarà più un burattino, ma diventerà un ragazzo. Gran colazione di caffè-e-latte per festeggiare questo grande avvenimento</a></td> <td class="pag">189</td>
</tr>
<tr>
<td class="cap">XXX</td> <td><a href="#capXXX" class="pginternal">Pinocchio, invece di diventare un ragazzo, parte di nascosto col suo amico Lucignolo per il «Paese dei balocchi»</a></td> <td class="pag">204</td>
</tr>
<tr>
<td class="cap">XXXI</td> <td><a href="#capXXXI" class="pginternal">Dopo cinque mesi di cuccagna, Pinocchio, con sua gran meraviglia, sente spuntarsi un bel paio d'orecchie asinine, e diventa un ciuchino, con la coda e tutto</a></td> <td class="pag">212</td>
</tr>
<tr>
<td class="cap">XXXII</td> <td><a href="#capXXXII" class="pginternal">A Pinocchio gli vengono gli orecchi di ciuco, e poi diventa un ciuchino vero e comincia a ragliare</a></td> <td class="pag">226</td>
</tr>
<tr>
<td><span class="pagenum" id="Page_300">[300]</span></td>
</tr>
<tr>
<td class="cap">XXXIII</td> <td><a href="#capXXXIII" class="pginternal">Diventato un ciuchino vero, è portato a vendere, e lo compra il Direttore di una compagnia di pagliacci, per insegnargli a ballare e saltare i cerchi: ma una sera azzoppisce e allora lo ricompra un altro, per far con la sua pelle un tamburo</a></td> <td class="pag">238</td>
</tr>
<tr>
<td class="cap">XXXIV</td> <td><a href="#capXXXIV" class="pginternal">Pinocchio, gettato in mare, è mangiato dai pesci, e ritorna ad essere un burattino come prima: ma mentre nuota per salvarsi, è ingoiato dal terribile Pesce-cane</a></td> <td class="pag">252</td>
</tr>
<tr>
<td class="cap">XXXV</td> <td><a href="#capXXXV" class="pginternal">Pinocchio ritrova in corpo al Pesce-cane.... chi ritrova? Leggete questo capitolo e lo saprete</a></td> <td class="pag">264</td>
</tr>
<tr>
<td class="cap">XXXVI</td> <td><a href="#capXXXVI" class="pginternal">Finalmente Pinocchio cessa d'essere un burattino e diventa un ragazzo</a></td> <td class="pag">276</td>
</tr>
</tbody></table>
<hr>
</div>
<div class="tnote">
<p class="tntitle">
Nota del Trascrittore
</p>
<p>
Ortografia e punteggiatura originali sono state mantenute, correggendo senza annotazione
minimi errori tipografici.
</p>
</div>
<pre></pre><section class="pg-boilerplate pgheader" id="pg-footer" lang="en">
<div id="pg-end-separator">
<span>*** END OF THE PROJECT GUTENBERG EBOOK LE AVVENTURE DI PINOCCHIO: STORIA DI UN BURATTINO ***</span>
</div>

    
<div>
Updated editions will replace the previous one—the old editions will
be renamed.
</div><div>
Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg™ electronic works to protect the PROJECT GUTENBERG™
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away—you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.
</div>

<div id="project-gutenberg-license">START: FULL LICENSE</div>

<h2 id="pg-footer-heading">THE FULL PROJECT GUTENBERG LICENSE</h2>

<div class="agate">PLEASE READ THIS BEFORE YOU DISTRIBUTE OR USE THIS WORK
</div><div>
To protect the Project Gutenberg™ mission of promoting the free
distribution of electronic works, by using or distributing this work
(or any other work associated in any way with the phrase “Project
Gutenberg”), you agree to comply with all the terms of the Full
Project Gutenberg™ License available with this file or online at
www.gutenberg.org/license.
</div><div class="secthead">
Section 1. General Terms of Use and Redistributing Project Gutenberg™
electronic works
</div><div>
1.A. By reading or using any part of this Project Gutenberg™
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg™ electronic works in your
possession. If you paid a fee for obtaining a copy of or access to a
Project Gutenberg™ electronic work and you do not agree to be bound
by the terms of this agreement, you may obtain a refund from the person
or entity to whom you paid the fee as set forth in paragraph 1.E.8.
</div><div>
1.B. “Project Gutenberg” is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg™ electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg™ electronic works if you follow the terms of this
agreement and help preserve free future access to Project Gutenberg™
electronic works. See paragraph 1.E below.
</div><div>
1.C. The Project Gutenberg Literary Archive Foundation (“the
Foundation” or PGLAF), owns a compilation copyright in the collection
of Project Gutenberg™ electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg™ mission of promoting
free access to electronic works by freely sharing Project Gutenberg™
works in compliance with the terms of this agreement for keeping the
Project Gutenberg™ name associated with the work. You can easily
comply with the terms of this agreement by keeping this work in the
same format with its attached full Project Gutenberg™ License when
you share it without charge with others.
</div><div>
1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg™ work. The Foundation makes no
representations concerning the copyright status of any work in any
country other than the United States.
</div><div>
1.E. Unless you have removed all references to Project Gutenberg:
</div><div>
1.E.1. The following sentence, with active links to, or other
immediate access to, the full Project Gutenberg™ License must appear
prominently whenever any copy of a Project Gutenberg™ work (any work
on which the phrase “Project Gutenberg” appears, or with which the
phrase “Project Gutenberg” is associated) is accessed, displayed,
performed, viewed, copied or distributed:
</div><blockquote><div>
    This eBook is for the use of anyone anywhere in the United States and most
    other parts of the world at no cost and with almost no restrictions
    whatsoever. You may copy it, give it away or re-use it under the terms
    of the Project Gutenberg License included with this eBook or online
    at <a href="https://www.gutenberg.org">www.gutenberg.org</a>. If you
    are not located in the United States, you will have to check the laws
    of the country where you are located before using this eBook.
  </div></blockquote><div>
1.E.2. If an individual Project Gutenberg™ electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase “Project
Gutenberg” associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg™
trademark as set forth in paragraphs 1.E.8 or 1.E.9.
</div><div>
1.E.3. If an individual Project Gutenberg™ electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg™ License for all works
posted with the permission of the copyright holder found at the
beginning of this work.
</div><div>
1.E.4. Do not unlink or detach or remove the full Project Gutenberg™
License terms from this work, or any files containing a part of this
work or any other work associated with Project Gutenberg™.
</div><div>
1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg™ License.
</div><div>
1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg™ work in a format
other than “Plain Vanilla ASCII” or other format used in the official
version posted on the official Project Gutenberg™ website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original “Plain
Vanilla ASCII” or other form. Any alternate format must include the
full Project Gutenberg™ License as specified in paragraph 1.E.1.
</div><div>
1.E.7. Do not charge a fee for access to, viewing, displaying,
performing, copying or distributing any Project Gutenberg™ works
unless you comply with paragraph 1.E.8 or 1.E.9.
</div><div>
1.E.8. You may charge a reasonable fee for copies of or providing
access to or distributing Project Gutenberg™ electronic works
provided that:
</div><ul>
    <li>• You pay a royalty fee of 20% of the gross profits you derive from
        the use of Project Gutenberg™ works calculated using the method
        you already use to calculate your applicable taxes. The fee is owed
        to the owner of the Project Gutenberg™ trademark, but he has
        agreed to donate royalties under this paragraph to the Project
        Gutenberg Literary Archive Foundation. Royalty payments must be paid
        within 60 days following each date on which you prepare (or are
        legally required to prepare) your periodic tax returns. Royalty
        payments should be clearly marked as such and sent to the Project
        Gutenberg Literary Archive Foundation at the address specified in
        Section 4, “Information about donations to the Project Gutenberg
        Literary Archive Foundation.”
    </li>
    <li>• You provide a full refund of any money paid by a user who notifies
        you in writing (or by e-mail) within 30 days of receipt that s/he
        does not agree to the terms of the full Project Gutenberg™
        License. You must require such a user to return or destroy all
        copies of the works possessed in a physical medium and discontinue
        all use of and all access to other copies of Project Gutenberg™
        works.
    </li>
    <li>• You provide, in accordance with paragraph 1.F.3, a full refund of
        any money paid for a work or a replacement copy, if a defect in the
        electronic work is discovered and reported to you within 90 days of
        receipt of the work.
    </li>
    <li>• You comply with all other terms of this agreement for free
        distribution of Project Gutenberg™ works.
    </li>
</ul><div>
1.E.9. If you wish to charge a fee or distribute a Project
Gutenberg™ electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg™ trademark. Contact the Foundation as set
forth in Section 3 below.
</div><div>
1.F.
</div><div>
1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg™ collection. Despite these efforts, Project Gutenberg™
electronic works, and the medium on which they may be stored, may
contain “Defects,” such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.
</div><div>
1.F.2. LIMITED WARRANTY, DISCLAIMER OF DAMAGES - Except for the “Right
of Replacement or Refund” described in paragraph 1.F.3, the Project
Gutenberg Literary Archive Foundation, the owner of the Project
Gutenberg™ trademark, and any other party distributing a Project
Gutenberg™ electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.
</div><div>
1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.
</div><div>
1.F.4. Except for the limited right of replacement or refund set forth
in paragraph 1.F.3, this work is provided to you ‘AS-IS’, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.
</div><div>
1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.
</div><div>
1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg™ electronic works in
accordance with this agreement, and any volunteers associated with the
production, promotion and distribution of Project Gutenberg™
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg™ work, (b) alteration, modification, or
additions or deletions to any Project Gutenberg™ work, and (c) any
Defect you cause.
</div><div class="secthead">
Section 2. Information about the Mission of Project Gutenberg™
</div><div>
Project Gutenberg™ is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.
</div><div>
Volunteers and financial support to provide volunteers with the
assistance they need are critical to reaching Project Gutenberg™’s
goals and ensuring that the Project Gutenberg™ collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg™ and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at www.gutenberg.org.
</div><div class="secthead">
Section 3. Information about the Project Gutenberg Literary Archive Foundation
</div><div>
The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation’s EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state’s laws.
</div><div>
The Foundation’s business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation’s website
and official page at www.gutenberg.org/contact
</div><div class="secthead">
Section 4. Information about Donations to the Project Gutenberg
Literary Archive Foundation
</div><div>
Project Gutenberg™ depends upon and cannot survive without widespread
public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.
</div><div>
The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular state
visit <a href="https://www.gutenberg.org/donate/">www.gutenberg.org/donate</a>.
</div><div>
While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.
</div><div>
International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.
</div><div>
Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate.
</div><div class="secthead">
Section 5. General Information About Project Gutenberg™ electronic works
</div><div>
Professor Michael S. Hart was the originator of the Project
Gutenberg™ concept of a library of electronic works that could be
freely shared with anyone. For forty years, he produced and
distributed Project Gutenberg™ eBooks with only a loose network of
volunteer support.
</div><div>
Project Gutenberg™ eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.
</div><div>
Most people start at our website which has the main PG search
facility: <a href="https://www.gutenberg.org">www.gutenberg.org</a>.
</div><div>
This website includes information about Project Gutenberg™,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
</div>

</section></body>
</html>
